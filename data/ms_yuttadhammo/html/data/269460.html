<html>
<div class="i">2.1.4 Mettagūmāṇavapucchāniddesa</div>
<div class="h">Pārāyanavagganiddesa</div>
<div class="h">Pucchāniddesa</div>
<div class="h">Mettagūmāṇavapucchāniddesa</div>
<div class="q" id="p_25Cn_362"> <div class="divNumber">18.</div> <div class="p"> <table class="singleColumn"> <tr> <td> <div class="pN">362</div> <div class="G"><span class="bold">Pucchāmi taṁ bhagavā brūhi metaṁ, <span class="gathaQuote">(iccāyasmā mettagū)</span></span></div> </td> </tr> <tr> <td> <div class="G"><span class="bold">Maññāmi taṁ vedaguṁ bhāvitattaṁ;</span></div> </td> </tr> <tr> <td> <div class="G"><span class="bold">Kuto nu dukkhā samudāgatā ime,</span></div> </td> </tr> <tr> <td> <div class="G">
<span class="bold">Ye keci lokasmimanekarūpā.</span> (1) </div> </td> </tr> </table> </div>
</div>
<div class="q" id="p_25Cn_363"> <div class="p">
<span class="pN">363</span><span class="bold">Pucchāmi taṁ bhagavā brūhi metan</span>ti. <span class="bold">Pucchāmī</span>ti tisso pucchā— adiṭṭhajotanā pucchā, diṭṭhasaṁsandanā pucchā, vimaticchedanā pucchā. Katamā adiṭṭhajotanā pucchā? Pakatiyā lakkhaṇaṁ aññātaṁ hoti adiṭṭhaṁ atulitaṁ atīritaṁ avibhūtaṁ avibhāvitaṁ. Tassa ñāṇāya dassanāya tulanāya tīraṇāya vibhūtatthāya vibhāvanatthāya pañhaṁ pucchati— ayaṁ adiṭṭhajotanā pucchā. </div>
</div>
<div class="q" id="p_25Cn_364"> <div class="p">
<span class="pN">364</span>Katamā diṭṭhasaṁsandanā pucchā? Pakatiyā lakkhaṇaṁ ñātaṁ hoti diṭṭhaṁ tulitaṁ tīritaṁ vibhūtaṁ vibhāvitaṁ. Aññehi paṇḍitehi saddhiṁ saṁsandanatthāya pañhaṁ pucchati— ayaṁ diṭṭhasaṁsandanā pucchā. </div>
</div>
<div class="q" id="p_25Cn_365"> <div class="p">
<span class="pN">365</span>Katamā vimaticchedanā pucchā? Pakatiyā saṁsayapakkhando hoti vimatipakkhando dveḷhakajāto— “evaṁ nu kho, na nu kho, kiṁ nu kho, kathaṁ nu kho”ti? So vimaticchedanatthāya pañhaṁ pucchati— ayaṁ vimaticchedanā pucchā. Imā tisso pucchā. </div>
</div>
<div class="q" id="p_25Cn_366"> <div class="p">
<span class="pN">366</span>Aparāpi tisso pucchā— manussapucchā, amanussapucchā, nimmitapucchā. Katamā manussapucchā? Manussā buddhaṁ bhagavantaṁ upasaṅkamitvā pañhaṁ pucchanti, bhikkhū pucchanti, bhikkhuniyo pucchanti, upāsakā pucchanti, upāsikāyo pucchanti, rājāno pucchanti khattiyā pucchanti, brāhmaṇā pucchanti, vessā pucchanti, suddā pucchanti, gahaṭṭhā pucchanti, pabbajitā pucchanti— ayaṁ manussapucchā. </div>
</div>
<div class="q" id="p_25Cn_367"> <div class="p">
<span class="pN">367</span>Katamā amanussapucchā? Amanussā buddhaṁ bhagavantaṁ upasaṅkamitvā pañhaṁ pucchanti, nāgā pucchanti, supaṇṇā pucchanti, yakkhā pucchanti, asurā pucchanti, gandhabbā pucchanti, mahārājāno pucchanti, indā pucchanti, brahmā pucchanti, devā pucchanti— ayaṁ amanussapucchā. </div>
</div>
<div class="q" id="p_25Cn_368"> <div class="p">
<span class="pN">368</span>Katamā nimmitapucchā? Bhagavā rūpaṁ abhinimmināti manomayaṁ sabbaṅgapaccaṅgaṁ ahīnindriyaṁ. So nimmito buddhaṁ bhagavantaṁ upasaṅkamitvā pañhaṁ pucchati. Bhagavā visajjeti. Ayaṁ nimmitapucchā. Imā tisso pucchā. </div>
</div>
<div class="q" id="p_25Cn_369"> <div class="p">
<span class="pN">369</span>Aparāpi tisso pucchā— attatthapucchā, paratthapucchā, ubhayatthapucchā…pe… aparāpi tisso pucchā— diṭṭhadhammikatthapucchā, samparāyikatthapucchā, paramatthapucchā… aparāpi tisso pucchā— anavajjatthapucchā, nikkilesatthapucchā, vodānatthapucchā… aparāpi tisso pucchā— atītapucchā, anāgatapucchā, paccuppannapucchā… aparāpi tisso pucchā— ajjhattapucchā, bahiddhāpucchā, ajjhattabahiddhāpucchā… aparāpi tisso pucchā— kusalapucchā, akusalapucchā, abyākatapucchā… aparāpi tisso pucchā— khandhapucchā, dhātupucchā āyatanapucchā… aparāpi tisso pucchā— satipaṭṭhānapucchā, sammappadhānapucchā, iddhipādapucchā… aparāpi tisso pucchā— indriyapucchā, balapucchā, bojjhaṅgapucchā… aparāpi tisso pucchā— maggapucchā, phalapucchā, nibbānapucchā…. </div>
</div>
<div class="q" id="p_25Cn_370"> <div class="p">
<span class="pN">370</span><span class="bold">Pucchāmi tan</span>ti pucchāmi taṁ yācāmi taṁ ajjhesāmi taṁ pasādemi taṁ “kathayassu me”ti pucchāmi taṁ. <span class="bold">Bhagavā</span>ti gāravādhivacanametaṁ…pe… sacchikā paññatti— yadidaṁ bhagavāti. <span class="bold">Brūhi metan</span>ti brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti— pucchāmi taṁ bhagavā brūhi metaṁ. </div>
</div>
<div class="q" id="p_25Cn_371"> <div class="p">
<span class="pN">371</span><span class="bold">Iccāyasmā mettagū</span>ti iccāti padasandhi…pe… iccāyasmā mettagū. </div>
</div>
<div class="q" id="p_25Cn_372"> <div class="p">
<span class="pN">372</span><span class="bold">Maññāmi taṁ vedaguṁ bhāvitattan</span>ti. <span class="bold">Vedagū</span>ti taṁ maññāmi, bhāvitattoti taṁ maññāmi, evaṁ jānāmi, evaṁ ājānāmi evaṁ paṭijānāmi evaṁ paṭivijjhāmi. <span class="bold">Vedagū bhāvitatto</span>ti kathañca bhagavā vedagū? <span class="bold">Vedo</span> vuccati catūsu maggesu ñāṇaṁ paññā paññindriyaṁ paññābalaṁ…pe… dhammavicayasambojjhaṅgo vīmaṁsā vipassanā sammādiṭṭhi. Bhagavā tehi vedehi jātijarāmaraṇassa antagato antappatto koṭigato koṭippatto pariyantagato pariyantappatto vosānagato vosānappatto tāṇagato tāṇappatto leṇagato leṇappatto saraṇagato saraṇappatto abhayagato abhayappatto accutagato accutappatto amatagato amatappatto nibbānagato nibbānappatto. Vedānaṁ vā antagatoti vedagū; vedehi vā antagatoti vedagū; sattannaṁ vā dhammānaṁ viditattā vedagū; sakkāyadiṭṭhi viditā hoti, vicikicchā viditā hoti, sīlabbataparāmāso vidito hoti, rāgo doso moho māno vidito hoti, viditāssa honti pāpakā akusalā dhammā saṁkilesikā ponobhavikā sadarā dukkhavipākā āyatiṁ jātijarāmaraṇiyā. </div>
</div>
<div class="q" id="p_25Cn_373"> <div class="p"> <table class="singleColumn"> <tr> <td> <div class="pN">373</div> <div class="G">Vedāni viceyya kevalāni, <span class="gathaQuote">(sabhiyāti bhagavā)</span>
</div> </td> </tr> <tr> <td> <div class="G">Samaṇānaṁ yānīdhatthi brāhmaṇānaṁ;</div> </td> </tr> <tr> <td> <div class="G">Sabbavedanāsu vītarāgo,</div> </td> </tr> <tr> <td> <div class="G">Sabbaṁ vedamaticca vedagū soti.</div> </td> </tr> </table> </div>
</div>
<div class="q" id="p_25Cn_374"> <div class="p">
<span class="pN">374</span>Evaṁ bhagavā vedagū. </div>
</div>
<div class="q" id="p_25Cn_375"> <div class="p">
<span class="pN">375</span>Kathaṁ bhagavā bhāvitatto? Bhagavā bhāvitakāyo bhāvitasīlo bhāvitacitto bhāvitapañño bhāvitasatipaṭṭhāno bhāvitasammappadhāno bhāvitaiddhipādo bhāvitaindriyo bhāvitabalo bhāvitabojjhaṅgo bhāvitamaggo, pahīnakileso paṭividdhākuppo sacchikatanirodho. Dukkhaṁ tassa pariññātaṁ, samudayo pahīno, maggo bhāvito, nirodho sacchikato, abhiññeyyaṁ abhiññātaṁ, pariññeyyaṁ pariññātaṁ, pahātabbaṁ pahīnaṁ, bhāvetabbaṁ bhāvitaṁ, sacchikātabbaṁ sacchikataṁ, aparitto mahanto gambhīro appameyyo duppariyogāḷho bahuratano sāgarūpamo chaḷaṅgupekkhāya samannāgato hoti. </div>
</div>
<div class="q" id="p_25Cn_376"> <div class="p">
<span class="pN">376</span>Cakkhunā rūpaṁ disvā neva sumano hoti na dummano; upekkhako viharati sato sampajāno. Sotena saddaṁ sutvā, ghānena gandhaṁ ghāyitvā, jivhāya rasaṁ sāyitvā, kāyena phoṭṭhabbaṁ phusitvā, manasā dhammaṁ viññāya neva sumano hoti na dummano; upekkhako viharati sato sampajāno. </div>
</div>
<div class="q" id="p_25Cn_377"> <div class="p">
<span class="pN">377</span>Cakkhunā rūpaṁ disvā manāpaṁ rūpaṁ nābhigijjhati nābhihaṁsati na rāgaṁ janeti. Tassa ṭhitova kāyo hoti, ṭhitaṁ cittaṁ ajjhattaṁ susaṇṭhitaṁ suvimuttaṁ. Cakkhunā kho paneva rūpaṁ disvā amanāpaṁ na maṅku hoti appatiṭṭhitacitto alīnamanaso abyāpannacetaso. Tassa ṭhitova kāyo hoti ṭhitaṁ cittaṁ ajjhattaṁ susaṇṭhitaṁ suvimuttaṁ. Sotena saddaṁ sutvā…pe… ghānena gandhaṁ ghāyitvā… jivhāya rasaṁ sāyitvā… kāyena phoṭṭhabbaṁ phusitvā… manasā dhammaṁ viññāya manāpaṁ nābhigijjhati nābhihaṁsati na rāgaṁ janeti. Tassa ṭhitova kāyo hoti ṭhitaṁ cittaṁ ajjhattaṁ susaṇṭhitaṁ suvimuttaṁ. Manasāyeva kho pana dhammaṁ viññāya amanāpaṁ na maṅku hoti. Appatiṭṭhitacitto alīnamanaso abyāpannacetaso tassa ṭhitova kāyo hoti ṭhitaṁ cittaṁ ajjhattaṁ susaṇṭhitaṁ suvimuttaṁ. </div>
</div>
<div class="q" id="p_25Cn_378"> <div class="p">
<span class="pN">378</span>Cakkhunā rūpaṁ disvā manāpāmanāpesu rūpesu ṭhitova kāyo hoti ṭhitaṁ cittaṁ ajjhattaṁ susaṇṭhitaṁ suvimuttaṁ. Sotena saddaṁ sutvā…pe… manasā dhammaṁ viññāya manāpāmanāpesu dhammesu ṭhitova kāyo hoti ṭhitaṁ cittaṁ ajjhattaṁ susaṇṭhitaṁ suvimuttaṁ. </div>
</div>
<div class="q" id="p_25Cn_379"> <div class="p">
<span class="pN">379</span>Cakkhunā rūpaṁ disvā rajanīye na rajjati, dussanīye na dussati, mohanīye na muyhati, kopanīye na kuppati, madanīye na majjati, kilesanīye na kilissati. Sotena saddaṁ sutvā…pe… manasā dhammaṁ viññāya rajanīye na rajjati, dussanīye na dussati, mohanīye na muyhati, kopanīye na kuppati, madanīye na majjati, kilesanīye na kilissati. </div>
</div>
<div class="q" id="p_25Cn_380"> <div class="p">
<span class="pN">380</span>Diṭṭhe diṭṭhamatto, sute sutamatto, mute mutamatto, viññāte viññātamatto. Diṭṭhe na limpati, sute na limpati, mute na limpati, viññāte na limpati. Diṭṭhe anūpayo anapāyo anissito appaṭibaddho vippamutto visaññutto vimariyādikatena cetasā viharati. Sute…pe… mute… viññāte anūpayo anapāyo anissito appaṭibaddho vippamutto visaññutto vimariyādikatena cetasā viharati. </div>
</div>
<div class="q" id="p_25Cn_381"> <div class="p">
<span class="pN">381</span>Saṁvijjati bhagavato cakkhu, passati bhagavā cakkhunā rūpaṁ, chandarāgo bhagavato natthi, suvimuttacitto bhagavā. Saṁvijjati bhagavato sotaṁ, suṇāti bhagavā sotena saddaṁ, chandarāgo bhagavato natthi, suvimuttacitto bhagavā. Saṁvijjati bhagavato ghānaṁ, ghāyati bhagavā ghānena gandhaṁ, chandarāgo bhagavato natthi, suvimuttacitto bhagavā. Saṁvijjati bhagavato jivhā, sāyati bhagavā jivhāya rasaṁ, chandarāgo bhagavato natthi, suvimuttacitto bhagavā. Saṁvijjati bhagavato kāyo, phusati bhagavā kāyena phoṭṭhabbaṁ, chandarāgo bhagavato natthi, suvimuttacitto bhagavā. Saṁvijjati bhagavato mano, vijānāti bhagavā manasā dhammaṁ, chandarāgo bhagavato natthi, suvimuttacitto bhagavā. </div>
</div>
<div class="q" id="p_25Cn_382"> <div class="p">
<span class="pN">382</span>Cakkhu rūpārāmaṁ rūparataṁ rūpasammuditaṁ, taṁ bhagavato dantaṁ guttaṁ rakkhitaṁ saṁvutaṁ; tassa ca saṁvarāya dhammaṁ deseti. Sotaṁ saddārāmaṁ saddarataṁ…pe… ghānaṁ gandhārāmaṁ gandharataṁ… jivhā rasārāmā rasaratā rasasammuditā, sā bhagavato dantā guttā rakkhitā saṁvutā; tassa ca saṁvarāya dhammaṁ deseti. Kāyo phoṭṭhabbārāmo phoṭṭhabbarato phoṭṭhabbasammudito… mano dhammārāmo dhammarato dhammasammudito, so bhagavato danto gutto rakkhito saṁvuto; tassa ca saṁvarāya dhammaṁ deseti— </div>
</div>
<div class="q" id="p_25Cn_383"> <div class="p"> <table class="singleColumn"> <tr> <td> <div class="pN">383</div> <div class="G">“Dantaṁ nayanti samitiṁ,</div> </td> </tr> <tr> <td> <div class="G">dantaṁ rājābhirūhati;</div> </td> </tr> <tr> <td> <div class="G">Danto seṭṭho manussesu,</div> </td> </tr> <tr> <td> <div class="G">yotivākyaṁ titikkhati.</div> </td> </tr> </table> </div>
</div>
<div class="q" id="p_25Cn_384"> <div class="p"> <table class="singleColumn"> <tr> <td> <div class="pN">384</div> <div class="G">Varamassatarā dantā,</div> </td> </tr> <tr> <td> <div class="G">ājānīyā ca sindhavā;</div> </td> </tr> <tr> <td> <div class="G">Kuñjarā ca mahānāgā,</div> </td> </tr> <tr> <td> <div class="G">attadanto tato varaṁ.</div> </td> </tr> </table> </div>
</div>
<div class="q" id="p_25Cn_385"> <div class="p"> <table class="singleColumn"> <tr> <td> <div class="pN">385</div> <div class="G">Na hi etehi yānehi,</div> </td> </tr> <tr> <td> <div class="G">gaccheyya agataṁ disaṁ;</div> </td> </tr> <tr> <td> <div class="G">Yathāttanā sudantena,</div> </td> </tr> <tr> <td> <div class="G">danto dantena gacchati.</div> </td> </tr> </table> </div>
</div>
<div class="q" id="p_25Cn_386"> <div class="p"> <table class="singleColumn"> <tr> <td> <div class="pN">386</div> <div class="G">Vidhāsu na vikampanti,</div> </td> </tr> <tr> <td> <div class="G">vippamuttā punabbhavā;</div> </td> </tr> <tr> <td> <div class="G">Dantabhūmiṁ anuppattā,</div> </td> </tr> <tr> <td> <div class="G">te loke vijitāvino.</div> </td> </tr> </table> </div>
</div>
<div class="q" id="p_25Cn_387"> <div class="p"> <table class="singleColumn"> <tr> <td> <div class="pN">387</div> <div class="G">Yassindriyāni bhāvitāni,</div> </td> </tr> <tr> <td> <div class="G">Ajjhattañca bahiddhā ca sabbaloke;</div> </td> </tr> <tr> <td> <div class="G">Nibbijjha imaṁ parañca lokaṁ,</div> </td> </tr> <tr> <td> <div class="G">Kālaṁ kaṅkhati bhāvito sa danto”ti.</div> </td> </tr> </table> </div>
</div>
<div class="q" id="p_25Cn_388"> <div class="p">
<span class="pN">388</span>Evaṁ bhagavā bhāvitattoti <span class="bold">maññāmi taṁ vedaguṁ bhāvitattaṁ.</span>
</div>
</div>
<div class="q" id="p_25Cn_389"> <div class="p">
<span class="pN">389</span><span class="bold">Kuto nu dukkhā samudāgatā ime</span>ti. <span class="bold">Kuto nū</span>ti saṁsayapucchā vimatipucchā dveḷhakapucchā anekaṁsapucchā— “evaṁ nu kho, na nu kho, kiṁ nu kho, kathaṁ nu kho”ti— kuto nu. <span class="bold">Dukkhā</span>ti jātidukkhaṁ, jarādukkhaṁ, byādhidukkhaṁ, maraṇadukkhaṁ, sokaparidevadukkhadomanassupāyāsadukkhaṁ, nerayikaṁ dukkhaṁ, tiracchānayonikaṁ dukkhaṁ, pettivisayikaṁ dukkhaṁ, mānusikaṁ dukkhaṁ, gabbhokkantimūlakaṁ dukkhaṁ, gabbhaṭṭhitimūlakaṁ dukkhaṁ, gabbhavuṭṭhānamūlakaṁ dukkhaṁ, jātassūpanibandhakaṁ dukkhaṁ, jātassa parādheyyakaṁ dukkhaṁ, attūpakkamaṁ dukkhaṁ, parūpakkamaṁ dukkhaṁ, dukkhadukkhaṁ, saṅkhāradukkhaṁ, vipariṇāmadukkhaṁ, cakkhurogo sotarogo ghānarogo jivhārogo kāyarogo sīsarogo kaṇṇarogo mukharogo dantarogo kāso sāso pināso ḍāho jaro kucchirogo mucchā pakkhandikā sūlā visūcikā kuṭṭhaṁ gaṇḍo kilāso soso apamāro daddu kaṇḍu kacchu rakhasā vitacchikā lohitapittaṁ madhumeho aṁsā piḷakā bhagandalā pittasamuṭṭhānā ābādhā semhasamuṭṭhānā ābādhā vātasamuṭṭhānā ābādhā sannipātikā ābādhā utupariṇāmajā ābādhā visamaparihārajā ābādhā opakkamikā ābādhā kammavipākajā ābādhā sītaṁ uṇhaṁ jighacchā pipāsā uccāro passāvo ḍaṁsamakasavātātapasarīsapasamphassaṁ dukkhaṁ, mātumaraṇaṁ dukkhaṁ, pitumaraṇaṁ dukkhaṁ, bhātumaraṇaṁ dukkhaṁ, bhaginimaraṇaṁ dukkhaṁ, puttamaraṇaṁ dukkhaṁ, dhītumaraṇaṁ dukkhaṁ, ñātibyasanaṁ dukkhaṁ, rogabyasanaṁ dukkhaṁ, bhogabyasanaṁ dukkhaṁ, sīlabyasanaṁ dukkhaṁ, diṭṭhibyasanaṁ dukkhaṁ; yesaṁ dhammānaṁ ādito samudāgamanaṁ paññāyati, atthaṅgamato nirodho paññāyati, kammasannissito vipāko, vipākasannissitaṁ kammaṁ, nāmasannissitaṁ rūpaṁ, rūpasannissitaṁ nāmaṁ, jātiyā anugataṁ, jarāya anusaṭaṁ, byādhinā abhibhūtaṁ, maraṇena abbhāhataṁ, dukkhe patiṭṭhitaṁ, atāṇaṁ aleṇaṁ asaraṇaṁ asaraṇībhūtaṁ— ime vuccanti dukkhā. Ime dukkhā kuto samudāgatā kuto jātā kuto sañjātā kuto nibbattā kuto abhinibbattā kuto pātubhūtā kiṁnidānā kiṁsamudayā kiṁjātikā kiṁpabhavāti, imesaṁ dukkhānaṁ mūlaṁ pucchati hetuṁ pucchati nidānaṁ pucchati sambhavaṁ pucchati pabhavaṁ pucchati samuṭṭhānaṁ pucchati āhāraṁ pucchati ārammaṇaṁ pucchati paccayaṁ pucchati samudayaṁ pucchati papucchati yācati ajjhesati pasādetīti— kuto nu dukkhā samudāgatā ime. </div>
</div>
<div class="q" id="p_25Cn_390"> <div class="p">
<span class="pN">390</span><span class="bold">Ye keci lokasmimanekarūpā</span>ti. <span class="bold">Ye kecī</span>ti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ— ye kecīti. <span class="bold">Lokasmin</span>ti apāyaloke manussaloke devaloke khandhaloke dhātuloke āyatanaloke. <span class="bold">Anekarūpā</span>ti anekavidhā nānāppakārā dukkhāti— ye keci lokasmimanekarūpā. Tenāha so brāhmaṇo— </div>
</div>
<div class="q" id="p_25Cn_391"> <div class="p"> <table class="singleColumn"> <tr> <td> <div class="pN">391</div> <div class="G">“Pucchāmi taṁ bhagavā brūhi metaṁ, <span class="gathaQuote">(iccāyasmā mettagū)</span>
</div> </td> </tr> <tr> <td> <div class="G">Maññāmi taṁ vedaguṁ bhāvitattaṁ;</div> </td> </tr> <tr> <td> <div class="G">Kuto nu dukkhā samudāgatā ime,</div> </td> </tr> <tr> <td> <div class="G">Ye keci lokasmimanekarūpā”ti.</div> </td> </tr> </table> </div>
</div>
<div class="q" id="p_25Cn_392"> <div class="divNumber">19.</div> <div class="p"> <table class="singleColumn"> <tr> <td> <div class="pN">392</div> <div class="G"><span class="bold">Dukkhassa ve maṁ pabhavaṁ apucchasi, <span class="gathaQuote">(mettagūti bhagavā)</span></span></div> </td> </tr> <tr> <td> <div class="G"><span class="bold">Taṁ te pavakkhāmi yathā pajānaṁ;</span></div> </td> </tr> <tr> <td> <div class="G"><span class="bold">Upadhinidānā pabhavanti dukkhā,</span></div> </td> </tr> <tr> <td> <div class="G">
<span class="bold">Ye keci lokasmimanekarūpā.</span> (2) </div> </td> </tr> </table> </div>
</div>
<div class="q" id="p_25Cn_393"> <div class="p">
<span class="pN">393</span><span class="bold">Dukkhassa ve maṁ pabhavaṁ apucchasī</span>ti. <span class="bold">Dukkhassā</span>ti jātidukkhassa jarādukkhassa byādhidukkhassa maraṇadukkhassa sokaparidevadukkhadomanassupāyāsadukkhassa. <span class="bold">Pabhavaṁ apucchasī</span>ti dukkhassa mūlaṁ pucchasi hetuṁ pucchasi nidānaṁ pucchasi sambhavaṁ pucchasi pabhavaṁ pucchasi samuṭṭhānaṁ pucchasi āhāraṁ pucchasi ārammaṇaṁ pucchasi paccayaṁ pucchasi samudayaṁ pucchasi yācasi ajjhesasi pasādesīti— dukkhassa ve maṁ pabhavaṁ apucchasi. <span class="bold">Mettagū</span>ti bhagavā taṁ brāhmaṇaṁ nāmena ālapati. <span class="bold">Bhagavā</span>ti gāravādhivacanametaṁ…pe… sacchikā paññatti, yadidaṁ bhagavāti— mettagūti bhagavā. </div>
</div>
<div class="q" id="p_25Cn_394"> <div class="p">
<span class="pN">394</span><span class="bold">Taṁ te pavakkhāmi yathā pajānan</span>ti. <span class="bold">Tan</span>ti dukkhassa mūlaṁ pavakkhāmi hetuṁ pavakkhāmi nidānaṁ pavakkhāmi sambhavaṁ pavakkhāmi pabhavaṁ pavakkhāmi samuṭṭhānaṁ pavakkhāmi āhāraṁ pavakkhāmi ārammaṇaṁ pavakkhāmi paccayaṁ pavakkhāmi samudayaṁ pavakkhāmi ācikkhissāmi desessāmi paññapessāmi paṭṭhapessāmi vivarissāmi vibhajissāmi uttānīkarissāmi pakāsessāmīti— taṁ te pavakkhāmi. <span class="bold">Yathā pajānan</span>ti yathā pajānanto ājānanto vijānanto paṭivijānanto paṭivijjhanto. Na itihītihaṁ na itikirāya na paramparāya na piṭakasampadāya na takkahetu na nayahetu na ākāraparivitakkena na diṭṭhinijjhānakkhantiyā sāmaṁ sayamabhiññātaṁ attapaccakkhadhammaṁ taṁ kathayissāmīti— taṁ te pavakkhāmi yathā pajānaṁ. </div>
</div>
<div class="q" id="p_25Cn_395"> <div class="p">
<span class="pN">395</span><span class="bold">Upadhinidānā pabhavanti dukkhā</span>ti. <span class="bold">Upadhī</span>ti dasa upadhī— taṇhūpadhi, diṭṭhūpadhi, kilesūpadhi, kammūpadhi, duccaritūpadhi, āhārūpadhi, paṭighūpadhi, catasso upādinnadhātuyo upadhī, cha ajjhattikāni āyatanāni upadhī, cha viññāṇakāyā upadhī, sabbampi dukkhaṁ dukkhamanaṭṭhena upadhi. Ime vuccanti dasa upadhī. <span class="bold">Dukkhā</span>ti jātidukkhaṁ jarādukkhaṁ byādhidukkhaṁ maraṇadukkhaṁ sokaparidevadukkhadomanassupāyāsadukkhaṁ nerayikaṁ dukkhaṁ…pe… diṭṭhibyasanaṁ dukkhaṁ. Yesaṁ dhammānaṁ ādito samudāgamanaṁ paññāyati, atthaṅgamato nirodho paññāyati, kammasannissito vipāko, vipākasannissitaṁ kammaṁ, nāmasannissitaṁ rūpaṁ, rūpasannissitaṁ nāmaṁ, jātiyā anugataṁ, jarāya anusaṭaṁ, byādhinā abhibhūtaṁ, maraṇena abbhāhataṁ, dukkhe patiṭṭhitaṁ, atāṇaṁ aleṇaṁ asaraṇaṁ asaraṇībhūtaṁ— ime vuccanti dukkhā. Ime dukkhā upadhinidānā upadhihetukā upadhipaccayā upadhikāraṇā honti pabhavanti sambhavanti jāyanti sañjāyanti nibbattanti pātubhavantīti— upadhinidānā pabhavanti dukkhā. </div>
</div>
<div class="q" id="p_25Cn_396"> <div class="p">
<span class="pN">396</span><span class="bold">Ye keci lokasmimanekarūpā</span>ti. <span class="bold">Ye kecī</span>ti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ— ye kecīti. <span class="bold">Lokasmin</span>ti apāyaloke manussaloke devaloke khandhaloke dhātuloke āyatanaloke. <span class="bold">Anekarūpā</span>ti anekavidhā nānappakārā dukkhāti— ye keci lokasmimanekarūpā. Tenāha bhagavā— </div>
</div>
<div class="q" id="p_25Cn_397"> <div class="p"> <table class="singleColumn"> <tr> <td> <div class="pN">397</div> <div class="G">“Dukkhassa ve maṁ pabhavaṁ apucchasi, <span class="gathaQuote">(mettagūti bhagavā)</span>
</div> </td> </tr> <tr> <td> <div class="G">Taṁ te pavakkhāmi yathā pajānaṁ;</div> </td> </tr> <tr> <td> <div class="G">Upadhinidānā pabhavanti dukkhā,</div> </td> </tr> <tr> <td> <div class="G">Ye keci lokasmimanekarūpā”ti.</div> </td> </tr> </table> </div>
</div>
<div class="q" id="p_25Cn_398"> <div class="divNumber">20.</div> <div class="p"> <table class="singleColumn"> <tr> <td> <div class="pN">398</div> <div class="G"><span class="bold">Yo ve avidvā upadhiṁ karoti,</span></div> </td> </tr> <tr> <td> <div class="G"><span class="bold">Punappunaṁ dukkhamupeti mando;</span></div> </td> </tr> <tr> <td> <div class="G"><span class="bold">Tasmā pajānaṁ upadhiṁ na kayirā,</span></div> </td> </tr> <tr> <td> <div class="G">
<span class="bold">Dukkhassa jātippabhavānupassī.</span> (3) </div> </td> </tr> </table> </div>
</div>
<div class="q" id="p_25Cn_399"> <div class="p">
<span class="pN">399</span><span class="bold">Yo ve avidvā upadhiṁ karotī</span>ti. <span class="bold">Yo</span>ti yo yādiso yathāyutto yathāvihito yathāpakāro yaṁṭhānappatto yaṁdhammasamannāgato khattiyo vā brāhmaṇo vā vesso vā suddo vā gahaṭṭho vā pabbajito vā devo vā manusso vā. <span class="bold">Avidvā</span>ti avijjāgato aññāṇī avibhāvī duppañño. <span class="bold">Upadhiṁ karotī</span>ti taṇhūpadhiṁ karoti, diṭṭhūpadhiṁ karoti, kilesūpadhiṁ karoti, kammūpadhiṁ karoti, duccaritūpadhiṁ karoti, āhārūpadhiṁ karoti, paṭighūpadhiṁ karoti, catasso upādinnadhātuyo upadhī karoti, cha ajjhattikāni āyatanāni upadhī karoti, cha viññāṇakāye upadhī karoti janeti sañjaneti nibbatteti abhinibbattetīti— avidvā upadhiṁ karoti. </div>
</div>
<div class="q" id="p_25Cn_400"> <div class="p">
<span class="pN">400</span><span class="bold">Punappunaṁ dukkhamupeti mando</span>ti punappunaṁ jātidukkhaṁ jarādukkhaṁ byādhidukkhaṁ maraṇadukkhaṁ sokaparidevadukkhadomanassupāyāsadukkhaṁ eti samupeti upagacchati gaṇhāti parāmasati abhinivisatīti— punappunaṁ dukkhamupeti. <span class="bold">Mando</span>ti mando momuho avidvā avijjāgato aññāṇī avibhāvī duppaññoti— punappunaṁ dukkhamupeti mando. </div>
</div>
<div class="q" id="p_25Cn_401"> <div class="p">
<span class="pN">401</span><span class="bold">Tasmā pajānaṁ upadhiṁ na kayirā</span>ti. <span class="bold">Tasmā</span>ti taṁkāraṇā taṁhetu tappaccayā taṁnidānā etaṁ ādīnavaṁ sampassamāno upadhīsūti tasmā. <span class="bold">Pajānan</span>ti pajānanto ājānanto vijānanto paṭivijānanto paṭivijjhanto, “sabbe saṅkhārā aniccā”ti pajānanto ājānanto vijānanto paṭivijānanto paṭivijjhanto, “sabbe saṅkhārā dukkhā”ti…pe… “sabbe dhammā anattā”ti…pe… “yaṁ kiñci samudayadhammaṁ sabbaṁ taṁ nirodhadhamman”ti pajānanto ājānanto vijānanto paṭivijānanto paṭivijjhanto. <span class="bold">Upadhiṁ na kayirā</span>ti taṇhūpadhiṁ na kareyya, diṭṭhūpadhiṁ na kareyya, kilesūpadhiṁ na kareyya, duccaritūpadhiṁ na kareyya, āhārūpadhiṁ na kareyya, paṭighūpadhiṁ na kareyya, catasso upādinnadhātuyo upadhī na kareyya, cha ajjhattikāni āyatanāni upadhī na kareyya, cha viññāṇakāye upadhī na kareyya, na janeyya na sañjaneyya na nibbatteyya nābhinibbatteyyāti— tasmā pajānaṁ upadhiṁ na kayirā. </div>
</div>
<div class="q" id="p_25Cn_402"> <div class="p">
<span class="pN">402</span><span class="bold">Dukkhassā</span>ti jātidukkhassa jarādukkhassa byādhidukkhassa maraṇadukkhassa sokaparidevadukkhadomanassupāyāsadukkhassa. <span class="bold">Pabhavānupassī</span>ti dukkhassa mūlānupassī hetānupassī nidānānupassī sambhavānupassī pabhavānupassī samuṭṭhānānupassī āhārānupassī ārammaṇānupassī paccayānupassī samudayānupassī. <span class="bold">Anupassanā</span> vuccati ñāṇaṁ. Yā paññā pajānanā…pe… amoho dhammavicayo sammādiṭṭhi. Imāya anupassanāya paññāya upeto hoti samupeto upāgato samupāgato upapanno samupapanno samannāgato. So vuccati anupassīti— dukkhassa jātippabhavānupassī. Tenāha bhagavā— </div>
</div>
<div class="q" id="p_25Cn_403"> <div class="p"> <table class="singleColumn"> <tr> <td> <div class="pN">403</div> <div class="G">“Yo ve avidvā upadhiṁ karoti,</div> </td> </tr> <tr> <td> <div class="G">Punappunaṁ dukkhamupeti mando;</div> </td> </tr> <tr> <td> <div class="G">Tasmā pajānaṁ upadhiṁ na kayirā,</div> </td> </tr> <tr> <td> <div class="G">Dukkhassa jātippabhavānupassī”ti.</div> </td> </tr> </table> </div>
</div>
<div class="q" id="p_25Cn_404"> <div class="divNumber">21.</div> <div class="p"> <table class="singleColumn"> <tr> <td> <div class="pN">404</div> <div class="G"><span class="bold">Yaṁ taṁ apucchimha akittayī no,</span></div> </td> </tr> <tr> <td> <div class="G"><span class="bold">Aññaṁ taṁ pucchāma tadiṅgha brūhi;</span></div> </td> </tr> <tr> <td> <div class="G"><span class="bold">Kathaṁ nu dhīrā vitaranti oghaṁ,</span></div> </td> </tr> <tr> <td> <div class="G"><span class="bold">Jātiṁ jaraṁ sokapariddavañca;</span></div> </td> </tr> <tr> <td> <div class="G"><span class="bold">Taṁ me munī sādhu viyākarohi,</span></div> </td> </tr> <tr> <td> <div class="G">
<span class="bold">Tathā hi te vidito esa dhammo.</span> (4) </div> </td> </tr> </table> </div>
</div>
<div class="q" id="p_25Cn_405"> <div class="p">
<span class="pN">405</span><span class="bold">Yaṁ taṁ apucchimha akittayī no</span>ti yaṁ taṁ apucchimha ayācimha ajjhesimha pasādayimha. <span class="bold">Akittayī no</span>ti kittitaṁ pakittitaṁ ācikkhitaṁ desitaṁ paññapitaṁ paṭṭhapitaṁ vivaritaṁ vibhattaṁ uttānīkataṁ pakāsitanti— yaṁ taṁ apucchimha akittayī no. </div>
</div>
<div class="q" id="p_25Cn_406"> <div class="p">
<span class="pN">406</span><span class="bold">Aññaṁ taṁ pucchāma tadiṅgha brūhī</span>ti aññaṁ taṁ pucchāma, aññaṁ taṁ yācāma, aññaṁ taṁ ajjhesāma, aññaṁ taṁ pasādema, uttari taṁ pucchāma. <span class="bold">Tadiṅgha brūhī</span>ti iṅgha brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti— aññaṁ taṁ pucchāma tadiṅgha brūhi. </div>
</div>
<div class="q" id="p_25Cn_407"> <div class="p">
<span class="pN">407</span><span class="bold">Kathaṁ nu dhīrā vitaranti oghaṁ, jātiṁ jaraṁ sokapariddavañcā</span>ti. <span class="bold">Kathaṁ nū</span>ti saṁsayapucchā vimatipucchā dveḷhakapucchā anekaṁsapucchā— “evaṁ nu kho, nanu kho, kiṁ nu kho, kathaṁ nu kho”ti— kathaṁ nu. <span class="bold">Dhīrā</span>ti dhīrā paṇḍitā paññavanto buddhimanto ñāṇino vibhāvino medhāvino. <span class="bold">Oghan</span>ti kāmoghaṁ bhavoghaṁ diṭṭhoghaṁ avijjoghaṁ. <span class="bold">Jātī</span>ti yā tesaṁ tesaṁ sattānaṁ tamhi tamhi sattanikāye jāti sañjāti okkanti nibbatti abhinibbatti khandhānaṁ pātubhāvo āyatanānaṁ paṭilābho. <span class="bold">Jarā</span>ti yā tesaṁ tesaṁ sattānaṁ tamhi tamhi sattanikāye jarā jīraṇatā khaṇḍiccaṁ pāliccaṁ valittacatā āyuno saṁhāni indriyānaṁ paripāko. <span class="bold">Soko</span>ti ñātibyasanena vā phuṭṭhassa bhogabyasanena vā phuṭṭhassa rogabyasanena vā phuṭṭhassa sīlabyasanena vā phuṭṭhassa diṭṭhibyasanena vā phuṭṭhassa aññataraññatarena byasanena vā samannāgatassa aññataraññatarena dukkhadhammena vā phuṭṭhassa soko socanā socitattaṁ antosoko antoparisoko antoḍāho antopariḍāho cetaso parijjhāyanā domanassaṁ sokasallaṁ. <span class="bold">Paridevo</span>ti ñātibyasanena vā phuṭṭhassa bhogabyasanena vā phuṭṭhassa rogabyasanena vā phuṭṭhassa sīlabyasanena vā phuṭṭhassa diṭṭhibyasanena vā phuṭṭhassa aññataraññatarena byasanena vā samannāgatassa aññataraññatarena dukkhadhammena vā phuṭṭhassa ādevo paridevo ādevanā paridevanā ādevitattaṁ paridevitattaṁ vācā palāpo vippalāpo lālappo lālappanā lālappitattaṁ. </div>
</div>
<div class="q" id="p_25Cn_408"> <div class="p">
<span class="pN">408</span><span class="bold">Kathaṁ nu dhīrā vitaranti oghaṁ, jātiṁ jaraṁ sokapariddavañcā</span>ti dhīrā kathaṁ oghañca jātiñca jarañca sokañca paridevañca taranti uttaranti pataranti samatikkamanti vītivattantīti— kathaṁ nu dhīrā vitaranti oghaṁ, jātiṁ jaraṁ sokapariddavañca. </div>
</div>
<div class="q" id="p_25Cn_409"> <div class="p">
<span class="pN">409</span><span class="bold">Taṁ me munī sādhu viyākarohī</span>ti. <span class="bold">Tan</span>ti yaṁ pucchāmi yaṁ yācāmi yaṁ ajjhesāmi yaṁ pasādemi. <span class="bold">Munī</span>ti monaṁ vuccati ñāṇaṁ. Yā paññā pajānanā…pe… amoho dhammavicayo sammādiṭṭhi. Bhagavā tena ñāṇena samannāgato muni monappatto. Tīṇi moneyyāni— kāyamoneyyaṁ vacīmoneyyaṁ manomoneyyaṁ. </div>
</div>
<div class="q" id="p_25Cn_410"> <div class="p">
<span class="pN">410</span>Katamaṁ kāyamoneyyaṁ? Tividhānaṁ kāyaduccaritānaṁ pahānaṁ kāyamoneyyaṁ. Tividhaṁ kāyasucaritaṁ kāyamoneyyaṁ. Kāyārammaṇe ñāṇaṁ kāyamoneyyaṁ. Kāyapariññā kāyamoneyyaṁ. Pariññāsahagato maggo kāyamoneyyaṁ. Kāye chandarāgassa pahānaṁ kāyamoneyyaṁ. Kāyasaṅkhāranirodho catutthajjhānasamāpatti kāyamoneyyaṁ. Idaṁ kāyamoneyyaṁ. </div>
</div>
<div class="q" id="p_25Cn_411"> <div class="p">
<span class="pN">411</span>Katamaṁ vacīmoneyyaṁ? Catubbidhānaṁ vacīduccaritānaṁ pahānaṁ vacīmoneyyaṁ. Catubbidhaṁ vacīsucaritaṁ vacīmoneyyaṁ. Vācārammaṇe ñāṇaṁ vacīmoneyyaṁ. Vācāpariññā vacīmoneyyaṁ. Pariññāsahagato maggo vacīmoneyyaṁ. Vācāya chandarāgassa pahānaṁ vacīmoneyyaṁ. Vacīsaṅkhāranirodho dutiyajjhānasamāpatti vacīmoneyyaṁ. Idaṁ vacīmoneyyaṁ. </div>
</div>
<div class="q" id="p_25Cn_412"> <div class="p">
<span class="pN">412</span>Katamaṁ manomoneyyaṁ? Tividhānaṁ manoduccaritānaṁ pahānaṁ manomoneyyaṁ. Tividhaṁ manosucaritaṁ manomoneyyaṁ. Cittārammaṇe ñāṇaṁ manomoneyyaṁ. Cittapariññā manomoneyyaṁ. Pariññāsahagato maggo manomoneyyaṁ. Citte chandarāgassa pahānaṁ manomoneyyaṁ. Cittasaṅkhāranirodho saññāvedayitanirodhasamāpatti manomoneyyaṁ. Idaṁ manomoneyyaṁ. </div>
</div>
<div class="q" id="p_25Cn_413"> <div class="p"> <table class="singleColumn"> <tr> <td> <div class="pN">413</div> <div class="G">Kāyamuniṁ vacīmuniṁ,</div> </td> </tr> <tr> <td> <div class="G">manomunimanāsavaṁ;</div> </td> </tr> <tr> <td> <div class="G">Muniṁ moneyyasampannaṁ,</div> </td> </tr> <tr> <td> <div class="G">āhu sabbappahāyinaṁ.</div> </td> </tr> </table> </div>
</div>
<div class="q" id="p_25Cn_414"> <div class="p"> <table class="singleColumn"> <tr> <td> <div class="pN">414</div> <div class="G">Kāyamuniṁ vacīmuniṁ,</div> </td> </tr> <tr> <td> <div class="G">manomunimanāsavaṁ;</div> </td> </tr> <tr> <td> <div class="G">Muniṁ moneyyasampannaṁ,</div> </td> </tr> <tr> <td> <div class="G">āhu ninhātapāpakanti.</div> </td> </tr> </table> </div>
</div>
<div class="q" id="p_25Cn_415"> <div class="p">
<span class="pN">415</span>Imehi tīhi moneyyehi dhammehi samannāgatā. Cha munino— agāramunino, anagāramunino, sekhamunino, asekhamunino, paccekamunino munimuninoti. Katame agāramunino? Ye te agārikā diṭṭhapadā viññātasāsanā— ime agāramunino. Katame anagāramunino? Ye te pabbajitā diṭṭhapadā viññātasāsanā— ime anagāramunino. Satta sekhā sekhamunino. Arahanto asekhamunino. Paccekasambuddhā paccekamunino. Tathāgatā arahanto sammāsambuddhā munimunino. </div>
</div>
<div class="q" id="p_25Cn_416"> <div class="p"> <table class="singleColumn"> <tr> <td> <div class="pN">416</div> <div class="G">Na monena munī hoti,</div> </td> </tr> <tr> <td> <div class="G">mūḷharūpo aviddasu;</div> </td> </tr> <tr> <td> <div class="G">Yo ca tulaṁva paggayha,</div> </td> </tr> <tr> <td> <div class="G">varamādāya paṇḍito.</div> </td> </tr> </table> </div>
</div>
<div class="q" id="p_25Cn_417"> <div class="p"> <table class="singleColumn"> <tr> <td> <div class="pN">417</div> <div class="G">Pāpāni parivajjeti,</div> </td> </tr> <tr> <td> <div class="G">sa munī tena so muni;</div> </td> </tr> <tr> <td> <div class="G">Yo munāti ubho loke,</div> </td> </tr> <tr> <td> <div class="G">muni tena pavuccati.</div> </td> </tr> </table> </div>
</div>
<div class="q" id="p_25Cn_418"> <div class="p"> <table class="singleColumn"> <tr> <td> <div class="pN">418</div> <div class="G">Asatañca satañca ñatvā dhammaṁ,</div> </td> </tr> <tr> <td> <div class="G">Ajjhattaṁ bahiddhā ca sabbaloke;</div> </td> </tr> <tr> <td> <div class="G">Devamanussehi pūjanīyo,</div> </td> </tr> <tr> <td> <div class="G">Saṅgajālamaticca so munīti.</div> </td> </tr> </table> </div>
</div>
<div class="q" id="p_25Cn_419"> <div class="p">
<span class="pN">419</span><span class="bold">Sādhu viyākarohī</span>ti taṁ sādhu ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti— taṁ me munī sādhu viyākarohi. <span class="bold">Tathā hi te vidito esa dhammo</span>ti tathā hi te vidito tulito tīrito vibhūto vibhāvito esa dhammoti— tathā hi te vidito esa dhammo. Tenāha so brāhmaṇo— </div>
</div>
<div class="q" id="p_25Cn_420"> <div class="p"> <table class="singleColumn"> <tr> <td> <div class="pN">420</div> <div class="G">“Yaṁ taṁ apucchimha akittayī no,</div> </td> </tr> <tr> <td> <div class="G">Aññaṁ taṁ pucchāma tadiṅgha brūhi;</div> </td> </tr> <tr> <td> <div class="G">Kathaṁ nu dhīrā vitaranti oghaṁ,</div> </td> </tr> <tr> <td> <div class="G">Jātiṁ jaraṁ sokapariddavañca;</div> </td> </tr> <tr> <td> <div class="G">Taṁ me munī sādhu viyākarohi,</div> </td> </tr> <tr> <td> <div class="G">Tathā hi te vidito esa dhammo”ti.</div> </td> </tr> </table> </div>
</div>
<div class="q" id="p_25Cn_421"> <div class="divNumber">22.</div> <div class="p"> <table class="singleColumn"> <tr> <td> <div class="pN">421</div> <div class="G"><span class="bold">Kittayissāmi te dhammaṁ, <span class="gathaQuote">(mettagūti bhagavā)</span></span></div> </td> </tr> <tr> <td> <div class="G"><span class="bold">Diṭṭhe dhamme anītihaṁ;</span></div> </td> </tr> <tr> <td> <div class="G"><span class="bold">Yaṁ viditvā sato caraṁ,</span></div> </td> </tr> <tr> <td> <div class="G">
<span class="bold">Tare loke visattikaṁ.</span> (5) </div> </td> </tr> </table> </div>
</div>
<div class="q" id="p_25Cn_422"> <div class="p">
<span class="pN">422</span><span class="bold">Kittayissāmi te dhamman</span>ti. <span class="bold">Dhamman</span>ti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ, cattāro satipaṭṭhāne, cattāro sammappadhāne, cattāro iddhipāde, pañcindriyāni, pañca balāni, satta bojjhaṅge, ariyaṁ aṭṭhaṅgikaṁ maggaṁ, nibbānañca, nibbānagāminiñca paṭipadaṁ kittayissāmi ācikkhissāmi desessāmi paññapessāmi paṭṭhapessāmi vivarissāmi vibhajissāmi uttānīkarissāmi pakāsissāmīti— kittayissāmi te dhammaṁ. <span class="bold">Mettagū</span>ti bhagavā taṁ brāhmaṇaṁ nāmena ālapati. </div>
</div>
<div class="q" id="p_25Cn_423"> <div class="p">
<span class="pN">423</span><span class="bold">Diṭṭhe dhamme anītihan</span>ti. <span class="bold">Diṭṭhe dhamme</span>ti diṭṭhe dhamme ñāte dhamme tulite dhamme tīrite dhamme vibhūte dhamme vibhāvite dhamme sabbe saṅkhārā aniccāti…pe… yaṁ kiñci samudayadhammaṁ sabbaṁ taṁ nirodhadhammanti diṭṭhe dhamme ñāte dhamme tulite dhamme tīrite dhamme vibhūte dhamme vibhāvite dhammeti— evampi diṭṭhe dhamme kathayissāmi. Atha vā dukkhe diṭṭhe dukkhaṁ kathayissāmi, samudaye diṭṭhe samudayaṁ kathayissāmi, magge diṭṭhe maggaṁ kathayissāmi, nirodhe diṭṭhe nirodhaṁ kathayissāmīti— evampi diṭṭhe dhamme kathayissāmi. Atha vā diṭṭhe dhamme sandiṭṭhikaṁ akālikaṁ ehipassikaṁ opaneyyikaṁ paccattaṁ veditabbaṁ viññūhīti— evampi diṭṭhe dhamme kathayissāmīti diṭṭhe dhamme. <span class="bold">Anītihan</span>ti na itihītihaṁ na itikirāya na paramparāya na piṭakasampadāya na takkahetu na nayahetu na ākāraparivitakkena na diṭṭhinijjhānakkhantiyā, sāmaṁ sayamabhiññātaṁ attapaccakkhadhammaṁ, taṁ kathayissāmīti— diṭṭhe dhamme anītihaṁ. </div>
</div>
<div class="q" id="p_25Cn_424"> <div class="p">
<span class="pN">424</span><span class="bold">Yaṁ viditvā sato caran</span>ti yaṁ viditaṁ katvā tulayitvā tīrayitvā vibhāvayitvā vibhūtaṁ katvā, “sabbe saṅkhārā aniccā”ti viditaṁ katvā tulayitvā tīrayitvā vibhāvayitvā vibhūtaṁ katvā, “sabbe saṅkhārā dukkhā”ti… “sabbe dhammā anattā”ti…pe… “yaṁ kiñci samudayadhammaṁ sabbaṁ taṁ nirodhadhamman”ti viditaṁ katvā tulayitvā tīrayitvā vibhāvayitvā vibhūtaṁ katvā. <span class="bold">Sato</span>ti catūhi kāraṇehi sato— kāye kāyānupassanāsatipaṭṭhānaṁ bhāvento sato…pe… so vuccati sato. <span class="bold">Caran</span>ti caranto viharanto iriyanto vattento pālento yapento yāpentoti— yaṁ viditvā sato caraṁ. </div>
</div>
<div class="q" id="p_25Cn_425"> <div class="p">
<span class="pN">425</span><span class="bold">Tare loke visattikan</span>ti visattikā vuccati taṇhā. Yo rāgo sārāgo…pe… abhijjhā lobho akusalamūlaṁ. <span class="bold">Visattikā</span>ti kenaṭṭhena visattikā? Visatāti visattikā, visālāti visattikā, visaṭāti visattikā, visamāti visattikā, visakkatīti visattikā, visaṁharatīti visattikā, visaṁvādikāti visattikā, visamūlāti visattikā, visaphalāti visattikā, visaparibhogāti visattikā, visālā vā pana sā taṇhā rūpe sadde gandhe rase phoṭṭhabbe dhamme kule gaṇe āvāse lābhe yase pasaṁsāya sukhe cīvare piṇḍapāte senāsane gilānapaccayabhesajjaparikkhāre kāmadhātuyā rūpadhātuyā arūpadhātuyā kāmabhave rūpabhave arūpabhave saññābhave asaññābhave nevasaññānāsaññābhave ekavokārabhave catuvokārabhave pañcavokārabhave atīte anāgate paccuppanne diṭṭhasutamutaviññātabbesu dhammesu visaṭā vitthatāti visattikā. <span class="bold">Loke</span>ti apāyaloke manussaloke devaloke khandhaloke dhātuloke āyatanaloke. <span class="bold">Tare loke visattikan</span>ti loke vesā visattikā, loke vetaṁ visattikaṁ sato tareyya uttareyya patareyya samatikkameyya vītivatteyyāti— tare loke visattikaṁ. Tenāha bhagavā— </div>
</div>
<div class="q" id="p_25Cn_426"> <div class="p"> <table class="singleColumn"> <tr> <td> <div class="pN">426</div> <div class="G">“Kittayissāmi te dhammaṁ, <span class="gathaQuote">(mettagūti bhagavā)</span>
</div> </td> </tr> <tr> <td> <div class="G">Diṭṭhe dhamme anītihaṁ;</div> </td> </tr> <tr> <td> <div class="G">Yaṁ viditvā sato caraṁ,</div> </td> </tr> <tr> <td> <div class="G">Tare loke visattikan”ti.</div> </td> </tr> </table> </div>
</div>
<div class="q" id="p_25Cn_427"> <div class="divNumber">23.</div> <div class="p"> <table class="singleColumn"> <tr> <td> <div class="pN">427</div> <div class="G"><span class="bold">Tañcāhaṁ abhinandāmi,</span></div> </td> </tr> <tr> <td> <div class="G"><span class="bold">mahesi dhammamuttamaṁ;</span></div> </td> </tr> <tr> <td> <div class="G"><span class="bold">Yaṁ viditvā sato caraṁ,</span></div> </td> </tr> <tr> <td> <div class="G">
<span class="bold">tare loke visattikaṁ.</span> (6) </div> </td> </tr> </table> </div>
</div>
<div class="q" id="p_25Cn_428"> <div class="p">
<span class="pN">428</span><span class="bold">Tañcāhaṁ abhinandāmī</span>ti. <span class="bold">Tan</span>ti tuyhaṁ vacanaṁ byappathaṁ desanaṁ anusāsanaṁ anusiṭṭhaṁ. Nandāmi abhinandāmi modāmi anumodāmi icchāmi sādiyāmi yācāmi patthayāmi pihayāmi abhijappāmīti— tañcāhaṁ abhinandāmi. </div>
</div>
<div class="q" id="p_25Cn_429"> <div class="p">
<span class="pN">429</span><span class="bold">Mahesi dhammamuttaman</span>ti. <span class="bold">Mahesī</span>ti kiṁ mahesi bhagavā, mahantaṁ sīlakkhandhaṁ esī gavesī pariyesīti mahesi, mahantaṁ samādhikkhandhaṁ…pe… mahantaṁ paññākkhandhaṁ… mahantaṁ vimuttikkhandhaṁ… mahantaṁ vimuttiñāṇadassanakkhandhaṁ esī gavesī pariyesīti mahesi, mahato tamokāyassa padālanaṁ esī gavesī pariyesīti mahesi, mahato vipallāsassa pabhedanaṁ esī gavesī pariyesīti mahesi, mahato taṇhāsallassa abbahanaṁ esī gavesī pariyesīti mahesi, mahato diṭṭhisaṅghāṭassa viniveṭhanaṁ esī gavesī pariyesīti mahesi, mahato mānadhajassa papātanaṁ esī gavesī pariyesīti mahesi, mahato abhisaṅkhārassa vūpasamaṁ esī gavesī pariyesīti mahesi, mahato oghassa nittharaṇaṁ esī gavesī pariyesīti mahesi, mahato bhārassa nikkhepanaṁ esī gavesī pariyesīti mahesi, mahato saṁsāravaṭṭassa upacchedaṁ esī gavesī pariyesīti mahesi, mahato santāpassa nibbāpanaṁ esī gavesī pariyesīti mahesi, mahato pariḷāhassa paṭippassaddhiṁ esī gavesī pariyesīti mahesi, mahato dhammadhajassa ussāpanaṁ esī gavesī pariyesīti mahesi, mahante satipaṭṭhāne…pe… mahante sammappadhāne… mahante iddhipāde… mahantāni indriyāni… mahantāni balāni… mahante bojjhaṅge… mahantaṁ ariyaṁ aṭṭhaṅgikaṁ maggaṁ… mahantaṁ paramatthaṁ amataṁ nibbānaṁ esī gavesī pariyesīti mahesi, mahesakkhehi sattehi esito gavesito pariyesito— “kahaṁ buddho, kahaṁ bhagavā, kahaṁ devadevo, kahaṁ narāsabho”ti mahesi. <span class="bold">Dhammamuttaman</span>ti dhammamuttamaṁ vuccati amataṁ nibbānaṁ. Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ. <span class="bold">Uttaman</span>ti aggaṁ seṭṭhaṁ viseṭṭhaṁ pāmokkhaṁ uttamaṁ pavaraṁ dhammanti— mahesi dhammamuttamaṁ. </div>
</div>
<div class="q" id="p_25Cn_430"> <div class="p">
<span class="pN">430</span><span class="bold">Yaṁ viditvā sato caran</span>ti viditaṁ katvā tulayitvā tīrayitvā vibhāvayitvā vibhūtaṁ katvā, “sabbe saṅkhārā aniccā”ti viditaṁ katvā tulayitvā tīrayitvā vibhāvayitvā vibhūtaṁ katvā, “sabbe saṅkhārā dukkhā”ti… “sabbe dhammā anattā”ti…pe… “yaṁ kiñci samudayadhammaṁ sabbaṁ taṁ nirodhadhamman”ti viditaṁ katvā tulayitvā tīrayitvā vibhāvayitvā vibhūtaṁ katvā. <span class="bold">Sato</span>ti catūhi kāraṇehi sato— kāye kāyānupassanāsatipaṭṭhānaṁ bhāvento sato, vedanāsu…pe… citte… dhammesu… dhammānupassanāsatipaṭṭhānaṁ bhāvento sato… so vuccati sato. <span class="bold">Caran</span>ti caranto viharanto iriyanto vattento pālento yapento yāpentoti— yaṁ viditvā sato caraṁ. </div>
</div>
<div class="q" id="p_25Cn_431"> <div class="p">
<span class="pN">431</span><span class="bold">Tare loke visattikan</span>ti visattikā vuccati taṇhā. Yo rāgo sārāgo…pe… abhijjhā lobho akusalamūlaṁ. <span class="bold">Visattikā</span>ti kenaṭṭhena visattikā…pe… visaṭā vitthatāti visattikā. <span class="bold">Loke</span>ti apāyaloke…pe… āyatanaloke. <span class="bold">Tare loke visattikan</span>ti loke vesā visattikā, loke vetaṁ visattikaṁ sato tareyya uttareyya patareyya samatikkameyya vītivatteyyāti— tare loke visattikaṁ. Tenāha so brāhmaṇo— </div>
</div>
<div class="q" id="p_25Cn_432"> <div class="p"> <table class="singleColumn"> <tr> <td> <div class="pN">432</div> <div class="G">“Tañcāhaṁ abhinandāmi,</div> </td> </tr> <tr> <td> <div class="G">mahesi dhammamuttamaṁ;</div> </td> </tr> <tr> <td> <div class="G">Yaṁ viditvā sato caraṁ,</div> </td> </tr> <tr> <td> <div class="G">tare loke visattikan”ti.</div> </td> </tr> </table> </div>
</div>
<div class="q" id="p_25Cn_433"> <div class="divNumber">24.</div> <div class="p"> <table class="singleColumn"> <tr> <td> <div class="pN">433</div> <div class="G"><span class="bold">Yaṁ kiñci sampajānāsi, <span class="gathaQuote">(mettagūti bhagavā)</span></span></div> </td> </tr> <tr> <td> <div class="G"><span class="bold">Uddhaṁ adho tiriyañcāpi majjhe;</span></div> </td> </tr> <tr> <td> <div class="G"><span class="bold">Etesu nandiñca nivesanañca,</span></div> </td> </tr> <tr> <td> <div class="G">
<span class="bold">Panujja viññāṇaṁ bhave na tiṭṭhe.</span> (7) </div> </td> </tr> </table> </div>
</div>
<div class="q" id="p_25Cn_434"> <div class="p">
<span class="pN">434</span><span class="bold">Yaṁ kiñci sampajānāsī</span>ti yaṁ kiñci pajānāsi ājānāsi vijānāsi paṭivijānāsi paṭivijjhasīti— yaṁ kiñci sampajānāsi. <span class="bold">Mettagū</span>ti bhagavā taṁ brāhmaṇaṁ nāmena ālapati. <span class="bold">Bhagavā</span>ti gāravādhivacanametaṁ…pe… sacchikā paññatti, yadidaṁ bhagavāti— mettagūti bhagavā. </div>
</div>
<div class="q" id="p_25Cn_435"> <div class="p">
<span class="pN">435</span><span class="bold">Uddhaṁ adho tiriyañcāpi majjhe</span>ti. <span class="bold">Uddhan</span>ti anāgataṁ; <span class="bold">adho</span>ti atītaṁ; <span class="bold">tiriyañcāpi majjhe</span>ti paccuppannaṁ. <span class="bold">Uddhan</span>ti devaloko; <span class="bold">adho</span>ti nirayaloko; <span class="bold">tiriyañcāpi majjhe</span>ti manussaloko. Atha vā <span class="bold">uddhan</span>ti kusalā dhammā; <span class="bold">adho</span>ti akusalā dhammā; <span class="bold">tiriyañcāpi majjhe</span>ti abyākatā dhammā. <span class="bold">Uddhan</span>ti arūpadhātu; <span class="bold">adho</span>ti kāmadhātu; <span class="bold">tiriyañcāpi majjhe</span>ti rūpadhātu. <span class="bold">Uddhan</span>ti sukhā vedanā; <span class="bold">adho</span>ti dukkhā vedanā; <span class="bold">tiriyañcāpi majjhe</span>ti adukkhamasukhā vedanā. <span class="bold">Uddhan</span>ti uddhaṁ pādatalā; <span class="bold">adho</span>ti adho kesamatthakā; <span class="bold">tiriyañcāpi majjhe</span>ti vemajjheti— uddhaṁ adho tiriyañcāpi majjhe. </div>
</div>
<div class="q" id="p_25Cn_436"> <div class="p">
<span class="pN">436</span><span class="bold">Etesu nandiñca nivesanañca, panujja viññāṇaṁ bhave na tiṭṭhe</span>ti <span class="bold">etesū</span>ti ācikkhitesu desitesu paññapitesu paṭṭhapitesu vivaritesu vibhajitesu uttānīkatesu pakāsitesu. <span class="bold">Nandī</span> vuccati taṇhā. Yo rāgo sārāgo…pe… abhijjhā lobho akusalamūlaṁ. <span class="bold">Nivesanan</span>ti dve nivesanā— taṇhānivesanā ca diṭṭhinivesanā ca. Katamā taṇhā nivesanā? Yāvatā taṇhāsaṅkhātena …pe… ayaṁ taṇhānivesanā. Katamā diṭṭhinivesanā? Vīsativatthukā sakkāyadiṭṭhi…pe… ayaṁ diṭṭhinivesanā. </div>
</div>
<div class="q" id="p_25Cn_437"> <div class="p">
<span class="pN">437</span><span class="bold">Panujja viññāṇan</span>ti puññābhisaṅkhārasahagataṁ viññāṇaṁ, apuññābhisaṅkhārasahagataṁ viññāṇaṁ, āneñjābhisaṅkhārasahagataṁ viññāṇaṁ. Etesu nandiñca nivesanañca abhisaṅkhārasahagatañca viññāṇaṁ nujja panujja nuda panuda jaha pajaha vinodehi byantīkarohi anabhāvaṁ gamehīti— etesu nandiñca nivesanañca panujja viññāṇaṁ. </div>
</div>
<div class="q" id="p_25Cn_438"> <div class="p">
<span class="pN">438</span><span class="bold">Bhave na tiṭṭhe</span>ti. <span class="bold">Bhavā</span>ti dve bhavā— kammabhavo ca paṭisandhiko ca punabbhavo. Katamo kammabhavo? Puññābhisaṅkhāro apuññābhisaṅkhāro āneñjābhisaṅkhāro— ayaṁ kammabhavo. Katamo paṭisandhiko punabbhavo? Paṭisandhikā rūpaṁ vedanā saññā saṅkhārā viññāṇaṁ— ayaṁ paṭisandhiko punabbhavo. <span class="bold">Bhave na tiṭṭhe</span>ti nandiñca nivesanañca abhisaṅkhārasahagataṁ viññāṇañca kammabhavañca paṭisandhikañca punabbhavaṁ pajahanto vinodento byantīkaronto anabhāvaṁ gamento kammabhave na tiṭṭheyya paṭisandhike punabbhave na tiṭṭheyya na santiṭṭheyyāti— panujja viññāṇaṁ bhave na tiṭṭhe. Tenāha bhagavā— </div>
</div>
<div class="q" id="p_25Cn_439"> <div class="p"> <table class="singleColumn"> <tr> <td> <div class="pN">439</div> <div class="G">“Yaṁ kiñci sampajānāsi, <span class="gathaQuote">(mettagūti bhagavā)</span>
</div> </td> </tr> <tr> <td> <div class="G">Uddhaṁ adho tiriyañcāpi majjhe;</div> </td> </tr> <tr> <td> <div class="G">Etesu nandiñca nivesanañca,</div> </td> </tr> <tr> <td> <div class="G">Panujja viññāṇaṁ bhave na tiṭṭhe”ti.</div> </td> </tr> </table> </div>
</div>
<div class="q" id="p_25Cn_440"> <div class="divNumber">25.</div> <div class="p"> <table class="singleColumn"> <tr> <td> <div class="pN">440</div> <div class="G"><span class="bold">Evaṁvihārī sato appamatto,</span></div> </td> </tr> <tr> <td> <div class="G"><span class="bold">Bhikkhu caraṁ hitvā mamāyitāni;</span></div> </td> </tr> <tr> <td> <div class="G"><span class="bold">Jātiṁ jaraṁ sokapariddavañca,</span></div> </td> </tr> <tr> <td> <div class="G">
<span class="bold">Idheva vidvā pajaheyya dukkhaṁ.</span> (8) </div> </td> </tr> </table> </div>
</div>
<div class="q" id="p_25Cn_441"> <div class="p">
<span class="pN">441</span><span class="bold">Evaṁvihārī sato appamatto</span>ti. <span class="bold">Evaṁvihārī</span>ti nandiñca nivesanañca abhisaṅkhārasahagataviññāṇañca kammabhavañca paṭisandhikañca punabbhavaṁ pajahanto vinodento byantīkaronto anabhāvaṁ gamentoti— evaṁvihārī. <span class="bold">Sato</span>ti catūhi kāraṇehi sato— kāye kāyānupassanāsatipaṭṭhānaṁ bhāvento…pe… so vuccati sato. <span class="bold">Appamatto</span>ti sakkaccakārī sātaccakārī aṭṭhitakārī anolīnavuttiko anikkhittacchando anikkhittadhuro appamatto kusalesu dhammesu— “kathāhaṁ aparipūraṁ vā sīlakkhandhaṁ paripūreyyaṁ, paripūraṁ vā sīlakkhandhaṁ tattha tattha paññāya anuggaṇheyyan”ti yo tattha chando ca vāyāmo ca ussāho ca ussoḷhī ca appaṭivānī ca sati ca sampajaññañca ātappaṁ padhānaṁ adhiṭṭhānaṁ anuyogo appamatto appamādo kusalesu dhammesu. “Kathāhaṁ aparipūraṁ vā samādhikkhandhaṁ…pe… paññākkhandhaṁ… vimuttikkhandhaṁ… vimuttiñāṇadassanakkhandhaṁ paripūreyyaṁ paripūraṁ vā vimuttiñāṇadassanakkhandhaṁ tattha tattha paññāya anuggaṇheyyan”ti yo tattha chando ca vāyāmo ca ussāho ca ussoḷhī ca appaṭivānī ca sati ca sampajaññañca ātappaṁ padhānaṁ adhiṭṭhānaṁ anuyogo appamatto appamādo kusalesu dhammesu. “Kathāhaṁ apariññātaṁ vā dukkhaṁ parijāneyyaṁ, appahīne vā kilese pajaheyyaṁ, abhāvitaṁ vā maggaṁ bhāveyyaṁ, asacchikataṁ vā nirodhaṁ sacchikareyyan”ti yo tattha chando ca vāyāmo ca ussāho ca ussoḷhī ca appaṭivānī ca sati ca sampajaññañca ātappaṁ padhānaṁ adhiṭṭhānaṁ anuyogo appamatto appamādo kusalesu dhammesūti— evaṁvihārī sato appamatto. </div>
</div>
<div class="q" id="p_25Cn_442"> <div class="p">
<span class="pN">442</span><span class="bold">Bhikkhu caraṁ hitvā mamāyitānī</span>ti. <span class="bold">Bhikkhū</span>ti puthujjanakalyāṇako vā bhikkhu sekkho vā bhikkhu. <span class="bold">Caran</span>ti caranto viharanto iriyanto vattento pālento yapento yāpento. <span class="bold">Mamattā</span>ti dve mamattā— taṇhāmamattañca diṭṭhimamattañca…pe… idaṁ taṇhāmamattaṁ…pe… idaṁ diṭṭhimamattaṁ… taṇhāmamattaṁ pahāya diṭṭhimamattaṁ paṭinissajjitvā mamatte jahitvā cajitvā pajahitvā vinodetvā byantīkaritvā anabhāvaṁ gametvāti— bhikkhu caraṁ hitvā mamāyitāni. </div>
</div>
<div class="q" id="p_25Cn_443"> <div class="p">
<span class="pN">443</span><span class="bold">Jātiṁ jaraṁ sokapariddavañca, idheva vidvā pajaheyya dukkhan</span>ti. <span class="bold">Jātī</span>ti yā tesaṁ tesaṁ sattānaṁ…pe… <span class="bold">jaran</span>ti yā tesaṁ tesaṁ sattānaṁ…pe… <span class="bold">soko</span>ti ñātibyasanena vā phuṭṭhassa…pe… <span class="bold">paridevo</span>ti ñātibyasanena vā phuṭṭhassa…pe… <span class="bold">idhā</span>ti imissā diṭṭhiyā…pe… imasmiṁ manussaloke. <span class="bold">Vidvā</span>ti vijjāgato ñāṇī vibhāvī medhāvī. <span class="bold">Dukkhan</span>ti jātidukkhaṁ…pe… domanassupāyāsadukkhaṁ. <span class="bold">Jātiṁ jaraṁ sokapariddavañca, idheva vidvā pajaheyya dukkhan</span>ti vijjāgato ñāṇī vibhāvī medhāvī idheva jātiñca jarañca sokapariddavañca dukkhañca pajaheyya vinodeyya byantīkareyya anabhāvaṁ gameyyāti— jātiṁ jaraṁ sokapariddavañca, idheva vidvā pajaheyya dukkhaṁ. Tenāha bhagavā— </div>
</div>
<div class="q" id="p_25Cn_444"> <div class="p"> <table class="singleColumn"> <tr> <td> <div class="pN">444</div> <div class="G">“Evaṁvihārī sato appamatto,</div> </td> </tr> <tr> <td> <div class="G">Bhikkhu caraṁ hitvā mamāyitāni;</div> </td> </tr> <tr> <td> <div class="G">Jātiṁ jaraṁ sokapariddavañca,</div> </td> </tr> <tr> <td> <div class="G">Idheva vidvā pajaheyya dukkhan”ti.</div> </td> </tr> </table> </div>
</div>
<div class="q" id="p_25Cn_445"> <div class="divNumber">26.</div> <div class="p"> <table class="singleColumn"> <tr> <td> <div class="pN">445</div> <div class="G"><span class="bold">Etābhinandāmi vaco mahesino,</span></div> </td> </tr> <tr> <td> <div class="G"><span class="bold">Sukittitaṁ gotamanūpadhīkaṁ;</span></div> </td> </tr> <tr> <td> <div class="G"><span class="bold">Addhā hi bhagavā pahāsi dukkhaṁ,</span></div> </td> </tr> <tr> <td> <div class="G">
<span class="bold">Tathā hi te vidito esa dhammo.</span> (9) </div> </td> </tr> </table> </div>
</div>
<div class="q" id="p_25Cn_446"> <div class="p">
<span class="pN">446</span><span class="bold">Etābhinandāmi vaco mahesino</span>ti. <span class="bold">Etan</span>ti tuyhaṁ vacanaṁ byappathaṁ desanaṁ anusāsanaṁ anusiṭṭhaṁ nandāmi abhinandāmi modāmi anumodāmi icchāmi sādiyāmi patthayāmi pihayāmi abhijappāmi. <span class="bold">Mahesino</span>ti kiṁ mahesi bhagavā? Mahantaṁ sīlakkhandhaṁ esī gavesī pariyesīti mahesi…pe… kahaṁ narāsabhoti mahesīti— etābhinandāmi vaco mahesino. </div>
</div>
<div class="q" id="p_25Cn_447"> <div class="p">
<span class="pN">447</span><span class="bold">Sukittitaṁ gotamanūpadhīkan</span>ti. <span class="bold">Sukittitan</span>ti sukittitaṁ suācikkhitaṁ sudesitaṁ supaññapitaṁ supaṭṭhapitaṁ suvivaritaṁ suvibhajitaṁ suuttānīkataṁ supakāsitanti— sukittitaṁ. <span class="bold">Gotamanūpadhīkan</span>ti upadhī vuccanti kilesā ca khandhā ca abhisaṅkhārā ca. Upadhippahānaṁ upadhivūpasamaṁ upadhipaṭinissaggaṁ upadhipaṭipassaddhaṁ amataṁ nibbānanti— sukittitaṁ gotamanūpadhīkaṁ. </div>
</div>
<div class="q" id="p_25Cn_448"> <div class="p">
<span class="pN">448</span><span class="bold">Addhā hi bhagavā pahāsi dukkhan</span>ti. <span class="bold">Addhā</span>ti ekaṁsavacanaṁ nissaṁsayavacanaṁ nikkaṅkhāvacanaṁ advejjhavacanaṁ adveḷhakavacanaṁ nirodhavacanaṁ apaṇṇakavacanaṁ avatthāpanavacanametaṁ— addhāti. <span class="bold">Bhagavā</span>ti gāravādhivacanametaṁ…pe… sacchikā paññatti, yadidaṁ bhagavāti. <span class="bold">Pahāsi dukkhan</span>ti jātidukkhaṁ jarādukkhaṁ byādhidukkhaṁ maraṇadukkhaṁ sokaparidevadukkhadomanassupāyāsadukkhaṁ pahāsi pajahi vinodesi byantīkarosi anabhāvaṁ gamesīti— addhā hi bhagavā pahāsi dukkhaṁ. </div>
</div>
<div class="q" id="p_25Cn_449"> <div class="p">
<span class="pN">449</span><span class="bold">Tathā hi te vidito esa dhammo</span>ti tathā hi te vidito tulito tīrito vibhūto vibhāvito esa dhammoti— tathā hi te vidito esa dhammo. Tenāha so brāhmaṇo— </div>
</div>
<div class="q" id="p_25Cn_450"> <div class="p"> <table class="singleColumn"> <tr> <td> <div class="pN">450</div> <div class="G">“Etābhinandāmi vaco mahesino,</div> </td> </tr> <tr> <td> <div class="G">Sukittitaṁ gotamanūpadhīkaṁ;</div> </td> </tr> <tr> <td> <div class="G">Addhā hi bhagavā pahāsi dukkhaṁ,</div> </td> </tr> <tr> <td> <div class="G">Tathā hi te vidito esa dhammo”ti.</div> </td> </tr> </table> </div>
</div>
<div class="q" id="p_25Cn_451"> <div class="divNumber">27.</div> <div class="p"> <table class="singleColumn"> <tr> <td> <div class="pN">451</div> <div class="G"><span class="bold">Te cāpi nūnappajaheyyu dukkhaṁ,</span></div> </td> </tr> <tr> <td> <div class="G"><span class="bold">Ye tvaṁ muni aṭṭhitaṁ ovadeyya;</span></div> </td> </tr> <tr> <td> <div class="G"><span class="bold">Taṁ taṁ namassāmi samecca nāga,</span></div> </td> </tr> <tr> <td> <div class="G">
<span class="bold">Appeva maṁ bhagavā aṭṭhitaṁ ovadeyya.</span> (10) </div> </td> </tr> </table> </div>
</div>
<div class="q" id="p_25Cn_452"> <div class="p">
<span class="pN">452</span><span class="bold">Te cāpi nūnappajaheyyu dukkhan</span>ti. <span class="bold">Te cāpī</span>ti khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca. <span class="bold">Pajaheyyu dukkhan</span>ti jātidukkhaṁ jarādukkhaṁ byādhidukkhaṁ maraṇadukkhaṁ sokaparidevadukkhadomanassupāyāsadukkhaṁ pajaheyyuṁ vinodeyyuṁ byantīkareyyuṁ anabhāvaṁ gameyyunti— te cāpi nūnappajaheyyu dukkhaṁ. </div>
</div>
<div class="q" id="p_25Cn_453"> <div class="p">
<span class="pN">453</span><span class="bold">Ye tvaṁ muni aṭṭhitaṁ ovadeyyā</span>ti. <span class="bold">Ye</span>ti khattiye ca brāhmaṇe ca vesse ca sudde ca gahaṭṭhe ca pabbajite ca deve ca manusse ca. <span class="bold">Tvan</span>ti bhagavantaṁ bhaṇati. <span class="bold">Munī</span>ti monaṁ vuccati ñāṇaṁ…pe… saṅgajālamaticca so muni. <span class="bold">Aṭṭhitaṁ ovadeyyā</span>ti aṭṭhitaṁ ovadeyya sakkaccaṁ ovadeyya abhiṇhaṁ ovadeyya punappunaṁ ovadeyya anusāseyyāti— ye tvaṁ muni aṭṭhitaṁ ovadeyya. </div>
</div>
<div class="q" id="p_25Cn_454"> <div class="p">
<span class="pN">454</span><span class="bold">Taṁ taṁ namassāmi samecca nāgā</span>ti. <span class="bold">Tan</span>ti bhagavantaṁ bhaṇati. <span class="bold">Namassāmī</span>ti kāyena vā namassāmi, vācāya vā namassāmi, cittena vā namassāmi, anvatthapaṭipattiyā vā namassāmi, dhammānudhammapaṭipattiyā vā namassāmi, sakkaromi garuṁ karomi mānemi pūjemi. <span class="bold">Sameccā</span>ti samecca abhisamecca samāgantvā abhisamāgantvā sammukhā taṁ namassāmi. <span class="bold">Nāgā</span>ti nāgo ca bhagavā āguṁ na karotīti— nāgo, na gacchatīti— nāgo, na āgacchatīti— nāgo. Kathaṁ bhagavā āguṁ na karotīti— nāgo? Āgu vuccati pāpakā akusalā dhammā saṁkilesikā ponobhavikā sadarā dukkhavipākā āyatiṁ jātijarāmaraṇiyā. </div>
</div>
<div class="q" id="p_25Cn_455"> <div class="p"> <table class="singleColumn"> <tr> <td> <div class="pN">455</div> <div class="G">Āguṁ na karoti kiñci loke, <span class="gathaQuote">(sabhiyāti bhagavā)</span>
</div> </td> </tr> <tr> <td> <div class="G">Sabbasaṁyoge visajja bandhanāni;</div> </td> </tr> <tr> <td> <div class="G">Sabbattha na sajjatī vimutto,</div> </td> </tr> <tr> <td> <div class="G">Nāgo tādi pavuccate tathattāti.</div> </td> </tr> </table> </div>
</div>
<div class="q" id="p_25Cn_456"> <div class="p">
<span class="pN">456</span>Evaṁ bhagavā āguṁ na karotīti— nāgo. </div>
</div>
<div class="q" id="p_25Cn_457"> <div class="p">
<span class="pN">457</span>Kathaṁ bhagavā na gacchatīti— nāgo. Bhagavā na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati, na rāgavasena gacchati, na dosavasena gacchati, na mohavasena gacchati, na mānavasena gacchati, na diṭṭhivasena gacchati, na uddhaccavasena gacchati, na vicikicchāvasena gacchati, na anusayavasena gacchati, na vaggehi dhammehi yāyati nīyati vuyhati saṁharīyati. Evaṁ bhagavā na gacchatīti— nāgo. </div>
</div>
<div class="q" id="p_25Cn_458"> <div class="p">
<span class="pN">458</span>Kathaṁ bhagavā na āgacchatīti— nāgo. Sotāpattimaggena ye kilesā pahīnā te kilese na puneti na pacceti na paccāgacchati. Sakadāgāmimaggena…pe… anāgāmimaggena… arahattamaggena ye kilesā pahīnā te kilese na puneti na pacceti na paccāgacchati. Evaṁ bhagavā na āgacchatīti nāgoti— taṁ taṁ namassāmi samecca nāga. </div>
</div>
<div class="q" id="p_25Cn_459"> <div class="p">
<span class="pN">459</span><span class="bold">Appeva maṁ bhagavā aṭṭhitaṁ ovadeyyā</span>ti appeva maṁ bhagavā aṭṭhitaṁ ovadeyya sakkaccaṁ ovadeyya abhiṇhaṁ ovadeyya punappunaṁ ovadeyya anusāseyyāti— appeva maṁ bhagavā aṭṭhitaṁ ovadeyya. Tenāha so brāhmaṇo— </div>
</div>
<div class="q" id="p_25Cn_460"> <div class="p"> <table class="singleColumn"> <tr> <td> <div class="pN">460</div> <div class="G">“Te cāpi nūnappajaheyyu dukkhaṁ,</div> </td> </tr> <tr> <td> <div class="G">Ye tvaṁ muni aṭṭhitaṁ ovadeyya;</div> </td> </tr> <tr> <td> <div class="G">Taṁ taṁ namassāmi samecca nāga,</div> </td> </tr> <tr> <td> <div class="G">Appeva maṁ bhagavā aṭṭhitaṁ ovadeyyā”ti.</div> </td> </tr> </table> </div>
</div>
<div class="q" id="p_25Cn_461"> <div class="divNumber">28.</div> <div class="p"> <table class="singleColumn"> <tr> <td> <div class="pN">461</div> <div class="G"><span class="bold">Yaṁ brāhmaṇaṁ vedagumābhijaññā,</span></div> </td> </tr> <tr> <td> <div class="G"><span class="bold">Akiñcanaṁ kāmabhave asattaṁ;</span></div> </td> </tr> <tr> <td> <div class="G"><span class="bold">Addhā hi so oghamimaṁ atāri,</span></div> </td> </tr> <tr> <td> <div class="G">
<span class="bold">Tiṇṇo ca pāraṁ akhilo akaṅkho.</span> (11) </div> </td> </tr> </table> </div>
</div>
<div class="q" id="p_25Cn_462"> <div class="p">
<span class="pN">462</span><span class="bold">Yaṁ brāhmaṇaṁ vedagumābhijaññā</span>ti. <span class="bold">Brāhmaṇo</span>ti sattannaṁ dhammānaṁ bāhitattā brāhmaṇo. Sakkāyadiṭṭhi bāhitā hoti, vicikicchā bāhitā hoti, sīlabbataparāmāso bāhito hoti, rāgo bāhito hoti, doso bāhito hoti, moho bāhito hoti, māno bāhito hoti. Bāhitāssa honti pāpakā akusalā dhammā saṁkilesikā ponobhavikā sadarā dukkhavipākā āyatiṁ jātijarāmaraṇiyā. </div>
</div>
<div class="q" id="p_25Cn_463"> <div class="p"> <table class="singleColumn"> <tr> <td> <div class="pN">463</div> <div class="G">Bāhitvā sabbapāpakāni, <span class="gathaQuote">(sabhiyāti bhagavā)</span>
</div> </td> </tr> <tr> <td> <div class="G">Vimalo sādhusamāhito ṭhitatto;</div> </td> </tr> <tr> <td> <div class="G">Saṁsāramaticca kevalī so,</div> </td> </tr> <tr> <td> <div class="G">Asito tādi pavuccate sa brahmā.</div> </td> </tr> </table> </div>
</div>
<div class="q" id="p_25Cn_464"> <div class="p">
<span class="pN">464</span><span class="bold">Vedagū</span>ti vedo vuccati catūsu maggesu ñāṇaṁ…pe… sabbaṁ vedamaticca vedagū soti. <span class="bold">Abhijaññā</span>ti abhijāneyya ājāneyya vijāneyya paṭivijāneyya paṭivijjheyyāti— yaṁ brāhmaṇaṁ vedagumābhijaññā. </div>
</div>
<div class="q" id="p_25Cn_465"> <div class="p">
<span class="pN">465</span><span class="bold">Akiñcanaṁ kāmabhave asattan</span>ti. <span class="bold">Akiñcanan</span>ti rāgakiñcanaṁ dosakiñcanaṁ mohakiñcanaṁ mānakiñcanaṁ diṭṭhikiñcanaṁ kilesakiñcanaṁ duccaritakiñcanaṁ, yassete kiñcanā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati akiñcano. <span class="bold">Kāmā</span>ti uddānato dve kāmā— vatthukāmā ca kilesakāmā ca…pe… ime vuccanti vatthukāmā…pe… ime vuccanti kilesakāmā. <span class="bold">Bhavā</span>ti dve bhavā— kammabhavo ca paṭisandhiko ca punabbhavo…pe… ayaṁ paṭisandhiko punabbhavo. <span class="bold">Akiñcanaṁ kāmabhave asattan</span>ti akiñcanaṁ puggalaṁ kāmabhave ca asattaṁ alaggaṁ alaggitaṁ apalibuddhaṁ nikkhantaṁ nissaṭaṁ vippamuttaṁ visaññuttaṁ vimariyādikatena cetasā viharantanti— akiñcanaṁ kāmabhave asattaṁ. </div>
</div>
<div class="q" id="p_25Cn_466"> <div class="p">
<span class="pN">466</span><span class="bold">Addhā hi so oghamimaṁ atārī</span>ti. <span class="bold">Addhā</span>ti ekaṁsavacanaṁ…pe… avatthāpanavacanametaṁ— addhāti. <span class="bold">Oghan</span>ti kāmoghaṁ bhavoghaṁ diṭṭhoghaṁ avijjoghaṁ. <span class="bold">Atārī</span>ti uttari patari samatikkami vītivattayīti— addhā hi so oghamimaṁ atāri. </div>
</div>
<div class="q" id="p_25Cn_467"> <div class="p">
<span class="pN">467</span><span class="bold">Tiṇṇo ca pāraṁ akhilo akaṅkho</span>ti. <span class="bold">Tiṇṇo</span>ti kāmoghaṁ tiṇṇo, bhavoghaṁ tiṇṇo, diṭṭhoghaṁ tiṇṇo, avijjoghaṁ tiṇṇo, saṁsārapathaṁ tiṇṇo uttiṇṇo nitthiṇṇo atikkanto samatikkanto vītivatto. So vutthavāso ciṇṇacaraṇo gataddho gatadiso gatakoṭiko pālitabrahmacariyo uttamadiṭṭhippatto bhāvitamaggo, pahīnakileso paṭividdhākuppo sacchikatanirodho. Dukkhaṁ tassa pariññātaṁ, samudayo pahīno, maggo bhāvito, nirodho sacchikato, abhiññeyyaṁ abhiññātaṁ, pariññeyyaṁ pariññātaṁ, pahātabbaṁ pahīnaṁ, bhāvetabbaṁ bhāvitaṁ, sacchikātabbaṁ sacchikataṁ. So ukkhittapaligho saṁkiṇṇaparikkho abbuḷhesiko niraggaḷo ariyo pannaddhajo pannabhāro visaññutto pañcaṅgavippahīno chaḷaṅgasamannāgato ekārakkho caturāpasseno panuṇṇapaccekasacco samavayasaṭṭhesano anāvilasaṅkappo passaddhakāyasaṅkhāro suvimuttacitto suvimuttapañño kevalī vusitavā uttamapuriso paramapuriso paramapattippatto. So neva ācināti na apacināti, apacinitvā ṭhito. Neva pajahati na upādiyati, pajahitvā ṭhito. Neva visineti na ussineti, visinetvā ṭhito. Neva vidhūpeti na sandhūpeti, vidhūpetvā ṭhito. Asekkhena sīlakkhandhena samannāgatattā ṭhito. Asekkhena samādhikkhandhena…pe… paññākkhandhena… vimuttikkhandhena… vimuttiñāṇadassanakkhandhena samannāgatattā ṭhito. Saccaṁ sampaṭipādayitvā ṭhito. Ejaṁ samatikkamitvā ṭhito. Kilesaggiṁ pariyādiyitvā ṭhito. Aparigamanatāya ṭhito. Kathaṁ samādāya ṭhito? Vimuttipaṭisevanatāya ṭhito. Mettāya pārisuddhiyā ṭhito. Karuṇāya…pe… muditāya… upekkhāya pārisuddhiyā ṭhito. Accantapārisuddhiyā ṭhito. Atammayatāya pārisuddhiyā ṭhito. Vimuttattā ṭhito. Santussitattā ṭhito. Khandhapariyante ṭhito. Dhātupariyante ṭhito. Āyatanapariyante ṭhito. Gatipariyante ṭhito. Upapattipariyante ṭhito. Paṭisandhipariyante ṭhito. Bhavapariyante ṭhito. Saṁsārapariyante ṭhito. Vaṭṭapariyante ṭhito. Antimabhave ṭhito. Antime samussaye ṭhito. Antimadehadharo arahā. </div>
</div>
<div class="q" id="p_25Cn_468"> <div class="p"> <table class="singleColumn"> <tr> <td> <div class="pN">468</div> <div class="G">“Tassāyaṁ pacchimako bhavo,</div> </td> </tr> <tr> <td> <div class="G">Carimoyaṁ samussayo;</div> </td> </tr> <tr> <td> <div class="G">Jātimaraṇasaṁsāro,</div> </td> </tr> <tr> <td> <div class="G">Natthi tassa punabbhavo”ti.</div> </td> </tr> </table> </div>
</div>
<div class="q" id="p_25Cn_469"> <div class="p">
<span class="pN">469</span><span class="bold">Tiṇṇo ca pāran</span>ti pāraṁ vuccati amataṁ nibbānaṁ. Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ. So pāragato pārappatto antagato antappatto koṭigato koṭippatto pariyantagato pariyantappatto vosānagato vosānappatto tāṇagato tāṇappatto leṇagato leṇappatto saraṇagato saraṇappatto abhayagato abhayappatto accutagato accutappatto amatagato amatappatto nibbānagato nibbānappatto. So vutthavāso ciṇṇacaraṇo…pe… jātimaraṇasaṁsāro, natthi tassa punabbhavoti— tiṇṇo ca pāraṁ. </div>
</div>
<div class="q" id="p_25Cn_470"> <div class="p">
<span class="pN">470</span><span class="bold">Akhilo</span>ti rāgo khilo, doso khilo, moho khilo, kodho khilo, upanāho khilo…pe… sabbākusalābhisaṅkhārā khilā. Yassete khilā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā so vuccati akhilo. <span class="bold">Akaṅkho</span>ti dukkhe kaṅkhā, dukkhasamudaye kaṅkhā, dukkhanirodhe kaṅkhā, dukkhanirodhagāminiyā paṭipadāya kaṅkhā, pubbante kaṅkhā, aparante kaṅkhā, pubbantāparante kaṅkhā, idappaccayatāpaṭiccasamuppannesu dhammesu kaṅkhā, yā evarūpā kaṅkhā kaṅkhāyanā kaṅkhāyitattaṁ vimati vicikicchā dveḷhakaṁ dvedhāpatho saṁsayo anekaṁsaggāho āsappanā parisappanā apariyogāhanā chambhitattaṁ cittassa manovilekho. Yassete kaṅkhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā so vuccati akaṅkhoti— tiṇṇo ca pāraṁ akhilo akaṅkho. Tenāha bhagavā— </div>
</div>
<div class="q" id="p_25Cn_471"> <div class="p"> <table class="singleColumn"> <tr> <td> <div class="pN">471</div> <div class="G">“Yaṁ brāhmaṇaṁ vedagumābhijaññā,</div> </td> </tr> <tr> <td> <div class="G">Akiñcanaṁ kāmabhave asattaṁ;</div> </td> </tr> <tr> <td> <div class="G">Addhā hi so oghamimaṁ atāri,</div> </td> </tr> <tr> <td> <div class="G">Tiṇṇo ca pāraṁ akhilo akaṅkho”ti.</div> </td> </tr> </table> </div>
</div>
<div class="q" id="p_25Cn_472"> <div class="divNumber">29.</div> <div class="p"> <table class="singleColumn"> <tr> <td> <div class="pN">472</div> <div class="G"><span class="bold">Vidvā ca yo vedagū naro idha,</span></div> </td> </tr> <tr> <td> <div class="G"><span class="bold">Bhavābhave saṅgamimaṁ visajja;</span></div> </td> </tr> <tr> <td> <div class="G"><span class="bold">So vītataṇho anīgho nirāso,</span></div> </td> </tr> <tr> <td> <div class="G">
<span class="bold">Atāri so jātijaranti brūmi.</span> (12) </div> </td> </tr> </table> </div>
</div>
<div class="q" id="p_25Cn_473"> <div class="p">
<span class="pN">473</span><span class="bold">Vidvā ca yo vedagū naro idhā</span>ti. <span class="bold">Vidvā</span>ti vijjāgato ñāṇī vibhāvī medhāvī. <span class="bold">Yo</span>ti yo yādiso…pe… manusso vā. <span class="bold">Vedagū</span>ti vedo vuccati catūsu maggesu ñāṇaṁ paññā paññindriyaṁ paññābalaṁ dhammavicayasambojjhaṅgo vīmaṁsā vipassanā sammādiṭṭhi. Tehi vedehi jātijarāmaraṇassa antagato antappatto koṭigato koṭippatto pariyantagato pariyantappatto vosānagato vosānappatto tāṇagato tāṇappatto leṇagato leṇappatto saraṇagato saraṇappatto abhayagato abhayappatto accutagato accutappatto amatagato amatappatto nibbānagato nibbānappatto. Vedānaṁ vā antagatoti vedagū, vedehi vā antagatoti vedagū, sattannaṁ vā dhammānaṁ viditattā vedagū. Sakkāyadiṭṭhi viditā hoti, vicikicchā…pe… sīlabbataparāmāso… rāgo… doso… moho… māno vidito hoti. Viditāssa honti pāpakā akusalā dhammā saṁkilesikā ponobhavikā sadarā dukkhavipākā āyatiṁ jātijarāmaraṇiyā. </div>
</div>
<div class="q" id="p_25Cn_474"> <div class="p"> <table class="singleColumn"> <tr> <td> <div class="pN">474</div> <div class="G">Vedāni viceyya kevalāni, <span class="gathaQuote">(sabhiyāti bhagavā)</span>
</div> </td> </tr> <tr> <td> <div class="G">Samaṇānaṁ yānīdhatthi brāhmaṇānaṁ;</div> </td> </tr> <tr> <td> <div class="G">Sabbavedanāsu vītarāgo,</div> </td> </tr> <tr> <td> <div class="G">Sabbaṁ vedamaticca vedagū so.</div> </td> </tr> </table> </div>
</div>
<div class="q" id="p_25Cn_475"> <div class="p">
<span class="pN">475</span><span class="bold">Naro</span>ti satto naro mānavo poso puggalo jīvo jāgu jantu indagu manujo. <span class="bold">Idhā</span>ti imissā diṭṭhiyā…pe… imasmiṁ manussaloketi— vidvā ca yo vedagū naro idha. </div>
</div>
<div class="q" id="p_25Cn_476"> <div class="p">
<span class="pN">476</span><span class="bold">Bhavābhave saṅgamimaṁ visajjā</span>ti. <span class="bold">Bhavābhave</span>ti bhavābhave kammabhave punabbhave kāmabhave, kammabhave kāmabhave punabbhave rūpabhave, kammabhave rūpabhave punabbhave arūpabhave, kammabhave arūpabhave punabbhave punappunabbhave, punappunagatiyā punappunaupapattiyā punappunapaṭisandhiyā punappunaattabhāvābhinibbattiyā. <span class="bold">Saṅgā</span>ti satta saṅgā— rāgasaṅgo, dosasaṅgo, mohasaṅgo, mānasaṅgo, diṭṭhisaṅgo, kilesasaṅgo, duccaritasaṅgo. <span class="bold">Visajjā</span>ti saṅge vosajjetvā vā visajja. Atha vā saṅge bandhe vibandhe ābandhe lagge laggite palibuddhe bandhane phoṭayitvā vā visajja. Yathā yānaṁ vā vayhaṁ vā rathaṁ vā sakaṭaṁ vā sandamānikaṁ vā sajjaṁ visajjaṁ karonti vikopenti— evameva te saṅge vosajjetvā vā visajja. Atha vā saṅge bandhe vibandhe ābandhe lagge laggite palibuddhe bandhane phoṭayitvā vā visajjāti— bhavābhave saṅgamimaṁ visajja. </div>
</div>
<div class="q" id="p_25Cn_477"> <div class="p">
<span class="pN">477</span><span class="bold">So vītataṇho anīgho nirāso, atāri so jātijaranti brūmī</span>ti. <span class="bold">Taṇhā</span>ti rūpataṇhā…pe… dhammataṇhā… yassesā taṇhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati vītataṇho vigatataṇho cattataṇho vantataṇho muttataṇho pahīnataṇho paṭinissaṭṭhataṇho vītarāgo cattarāgo pahīnarāgo paṭinissaṭṭharāgo nicchāto nibbuto sītibhūto sukhappaṭisaṁvedī brahmabhūtena attanā viharatīti— so vītataṇho. <span class="bold">Anīgho</span>ti rāgo nīgho, doso nīgho, moho nīgho, kodho nīgho, upanāho nīgho…pe… sabbākusalābhisaṅkhārā nīghā. Yassete nīghā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati anīgho. <span class="bold">Nirāso</span>ti āsā vuccati taṇhā. Yo rāgo sārāgo…pe… abhijjhā lobho akusalamūlaṁ. Yassesā āsā taṇhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati nirāso. <span class="bold">Jātī</span>ti yā tesaṁ tesaṁ sattānaṁ…pe… āyatanānaṁ paṭilābho. <span class="bold">Jarā</span>ti yā tesaṁ tesaṁ sattānaṁ …pe… indriyānaṁ paripāko. Ayaṁ vuccati jarā. <span class="bold">So vītataṇho anīgho nirāso, atāri so jātijaranti brūmī</span>ti yo so vītataṇho anīgho ca nirāso ca, so kho jātijarāmaraṇaṁ atari uttari patari samatikkami vītivattayīti brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti— so vītataṇho anīgho nirāso, atāri so jātijaranti brūmi. Tenāha bhagavā— </div>
</div>
<div class="q" id="p_25Cn_478"> <div class="p"> <table class="singleColumn"> <tr> <td> <div class="pN">478</div> <div class="G">“Vidvā ca yo vedagū naro idha,</div> </td> </tr> <tr> <td> <div class="G">Bhavābhave saṅgamimaṁ visajja;</div> </td> </tr> <tr> <td> <div class="G">So vītataṇho anīgho nirāso,</div> </td> </tr> <tr> <td> <div class="G">Atāri so jātijaranti brūmī”ti.</div> </td> </tr> </table> </div>
</div>
<div class="q" id="p_25Cn_479"> <div class="p">
<span class="pN">479</span>Saha gāthāpariyosānā…pe… satthā me, bhante bhagavā, sāvakohamasmīti. </div>
</div>
<div class="CENTER" id="p_25Cn_480">
<span class="pN">480</span>Mettagūmāṇavapucchāniddeso catuttho.</div>
</html>
