<html>
<div class="i">22.1.1 Mūgapakkhajātaka</div>
<div class="h">Mahānipāta</div>
<div class="h">Mūgapakkhavagga</div>
<div class="h">Mūgapakkhajātaka</div>
<div class="q" id="p_23J_1315"> <div class="divNumber">1.</div> <div class="p"> <table class="singleColumn"> <tr> <td> <div class="pN">1315</div> <div class="G">“Mā paṇḍiccayaṁ vibhāvaya,</div> </td> </tr> <tr> <td> <div class="G">Bālamato bhava sabbapāṇinaṁ;</div> </td> </tr> <tr> <td> <div class="G">Sabbo taṁ jano ocināyatu,</div> </td> </tr> <tr> <td> <div class="G">Evaṁ tava attho bhavissati”.</div> </td> </tr> </table> </div>
</div>
<div class="q" id="p_23J_1316"> <div class="divNumber">2.</div> <div class="p"> <table class="singleColumn"> <tr> <td> <div class="pN">1316</div> <div class="G">“Karomi te taṁ vacanaṁ,</div> </td> </tr> <tr> <td> <div class="G">yaṁ maṁ bhaṇasi devate;</div> </td> </tr> <tr> <td> <div class="G">Atthakāmāsi me amma,</div> </td> </tr> <tr> <td> <div class="G">hitakāmāsi devate”.</div> </td> </tr> </table> </div>
</div>
<div class="q" id="p_23J_1317"> <div class="divNumber">3.</div> <div class="p"> <table class="singleColumn"> <tr> <td> <div class="pN">1317</div> <div class="G">“Kiṁ nu santaramānova,</div> </td> </tr> <tr> <td> <div class="G">kāsuṁ khaṇasi sārathi;</div> </td> </tr> <tr> <td> <div class="G">Puṭṭho me samma akkhāhi,</div> </td> </tr> <tr> <td> <div class="G">kiṁ kāsuyā karissasi”.</div> </td> </tr> </table> </div>
</div>
<div class="q" id="p_23J_1318"> <div class="divNumber">4.</div> <div class="p"> <table class="singleColumn"> <tr> <td> <div class="pN">1318</div> <div class="G">“Rañño mūgo ca pakkho ca,</div> </td> </tr> <tr> <td> <div class="G">putto jāto acetaso;</div> </td> </tr> <tr> <td> <div class="G">Somhi raññā samajjhiṭṭho,</div> </td> </tr> <tr> <td> <div class="G">puttaṁ me nikhaṇaṁ vane”.</div> </td> </tr> </table> </div>
</div>
<div class="q" id="p_23J_1319"> <div class="divNumber">5.</div> <div class="p"> <table class="singleColumn"> <tr> <td> <div class="pN">1319</div> <div class="G">“Na badhiro na mūgosmi,</div> </td> </tr> <tr> <td> <div class="G">na pakkho na ca vīkalo;</div> </td> </tr> <tr> <td> <div class="G">Adhammaṁ sārathi kayirā,</div> </td> </tr> <tr> <td> <div class="G">mañce tvaṁ nikhaṇaṁ vane.</div> </td> </tr> </table> </div>
</div>
<div class="q" id="p_23J_1320"> <div class="divNumber">6.</div> <div class="p"> <table class="singleColumn"> <tr> <td> <div class="pN">1320</div> <div class="G">Ūrū bāhuñca me passa,</div> </td> </tr> <tr> <td> <div class="G">bhāsitañca suṇohi me;</div> </td> </tr> <tr> <td> <div class="G">Adhammaṁ sārathi kayirā,</div> </td> </tr> <tr> <td> <div class="G">mañce tvaṁ nikhaṇaṁ vane”.</div> </td> </tr> </table> </div>
</div>
<div class="q" id="p_23J_1321"> <div class="divNumber">7.</div> <div class="p"> <table class="singleColumn"> <tr> <td> <div class="pN">1321</div> <div class="G">“Devatā nusi gandhabbo,</div> </td> </tr> <tr> <td> <div class="G">adu sakko purindado;</div> </td> </tr> <tr> <td> <div class="G">Ko vā tvaṁ kassa vā putto,</div> </td> </tr> <tr> <td> <div class="G">kathaṁ jānemu taṁ mayaṁ”.</div> </td> </tr> </table> </div>
</div>
<div class="q" id="p_23J_1322"> <div class="divNumber">8.</div> <div class="p"> <table class="singleColumn"> <tr> <td> <div class="pN">1322</div> <div class="G">“Namhi devo na gandhabbo,</div> </td> </tr> <tr> <td> <div class="G">nāpi sakko purindado;</div> </td> </tr> <tr> <td> <div class="G">Kāsirañño ahaṁ putto,</div> </td> </tr> <tr> <td> <div class="G">yaṁ kāsuyā nikhaññasi.</div> </td> </tr> </table> </div>
</div>
<div class="q" id="p_23J_1323"> <div class="divNumber">9.</div> <div class="p"> <table class="singleColumn"> <tr> <td> <div class="pN">1323</div> <div class="G">Tassa rañño ahaṁ putto,</div> </td> </tr> <tr> <td> <div class="G">yaṁ tvaṁ sammūpajīvasi;</div> </td> </tr> <tr> <td> <div class="G">Adhammaṁ sārathi kayirā,</div> </td> </tr> <tr> <td> <div class="G">mañce tvaṁ nikhaṇaṁ vane.</div> </td> </tr> </table> </div>
</div>
<div class="q" id="p_23J_1324"> <div class="divNumber">10.</div> <div class="p"> <table class="singleColumn"> <tr> <td> <div class="pN">1324</div> <div class="G">Yassa rukkhassa chāyāya,</div> </td> </tr> <tr> <td> <div class="G">nisīdeyya sayeyya vā;</div> </td> </tr> <tr> <td> <div class="G">Na tassa sākhaṁ bhañjeyya,</div> </td> </tr> <tr> <td> <div class="G">mittadubbho hi pāpako.</div> </td> </tr> </table> </div>
</div>
<div class="q" id="p_23J_1325"> <div class="divNumber">11.</div> <div class="p"> <table class="singleColumn"> <tr> <td> <div class="pN">1325</div> <div class="G">Yathā rukkho tathā rājā,</div> </td> </tr> <tr> <td> <div class="G">yathā sākhā tathā ahaṁ;</div> </td> </tr> <tr> <td> <div class="G">Yathā chāyūpago poso,</div> </td> </tr> <tr> <td> <div class="G">evaṁ tvamasi sārathi;</div> </td> </tr> <tr> <td> <div class="G">Adhammaṁ sārathi kayirā,</div> </td> </tr> <tr> <td> <div class="G">mañce tvaṁ nikhaṇaṁ vane.</div> </td> </tr> </table> </div>
</div>
<div class="q" id="p_23J_1326"> <div class="divNumber">12.</div> <div class="p"> <table class="singleColumn"> <tr> <td> <div class="pN">1326</div> <div class="G">Pahūtabhakkho bhavati,</div> </td> </tr> <tr> <td> <div class="G">vippavuttho sakaṁ gharā;</div> </td> </tr> <tr> <td> <div class="G">Bahū naṁ upajīvanti,</div> </td> </tr> <tr> <td> <div class="G">yo mittānaṁ na dubbhati.</div> </td> </tr> </table> </div>
</div>
<div class="q" id="p_23J_1327"> <div class="divNumber">13.</div> <div class="p"> <table class="singleColumn"> <tr> <td> <div class="pN">1327</div> <div class="G">Yaṁ yaṁ janapadaṁ yāti,</div> </td> </tr> <tr> <td> <div class="G">nigame rājadhāniyo;</div> </td> </tr> <tr> <td> <div class="G">Sabbattha pūjito hoti,</div> </td> </tr> <tr> <td> <div class="G">yo mittānaṁ na dubbhati.</div> </td> </tr> </table> </div>
</div>
<div class="q" id="p_23J_1328"> <div class="divNumber">14.</div> <div class="p"> <table class="singleColumn"> <tr> <td> <div class="pN">1328</div> <div class="G">Nāssa corā pasāhanti,</div> </td> </tr> <tr> <td> <div class="G">nātimaññanti khattiyā;</div> </td> </tr> <tr> <td> <div class="G">Sabbe amitte tarati,</div> </td> </tr> <tr> <td> <div class="G">yo mittānaṁ na dubbhati.</div> </td> </tr> </table> </div>
</div>
<div class="q" id="p_23J_1329"> <div class="divNumber">15.</div> <div class="p"> <table class="singleColumn"> <tr> <td> <div class="pN">1329</div> <div class="G">Akkuddho sagharaṁ eti,</div> </td> </tr> <tr> <td> <div class="G">sabhāyaṁ paṭinandito;</div> </td> </tr> <tr> <td> <div class="G">Ñātīnaṁ uttamo hoti,</div> </td> </tr> <tr> <td> <div class="G">yo mittānaṁ na dubbhati.</div> </td> </tr> </table> </div>
</div>
<div class="q" id="p_23J_1330"> <div class="divNumber">16.</div> <div class="p"> <table class="singleColumn"> <tr> <td> <div class="pN">1330</div> <div class="G">Sakkatvā sakkato hoti,</div> </td> </tr> <tr> <td> <div class="G">garu hoti sagāravo;</div> </td> </tr> <tr> <td> <div class="G">Vaṇṇakittibhato hoti,</div> </td> </tr> <tr> <td> <div class="G">yo mittānaṁ na dubbhati.</div> </td> </tr> </table> </div>
</div>
<div class="q" id="p_23J_1331"> <div class="divNumber">17.</div> <div class="p"> <table class="singleColumn"> <tr> <td> <div class="pN">1331</div> <div class="G">Pūjako labhate pūjaṁ,</div> </td> </tr> <tr> <td> <div class="G">vandako paṭivandanaṁ;</div> </td> </tr> <tr> <td> <div class="G">Yaso kittiñca pappoti,</div> </td> </tr> <tr> <td> <div class="G">yo mittānaṁ na dubbhati.</div> </td> </tr> </table> </div>
</div>
<div class="q" id="p_23J_1332"> <div class="divNumber">18.</div> <div class="p"> <table class="singleColumn"> <tr> <td> <div class="pN">1332</div> <div class="G">Aggi yathā pajjalati,</div> </td> </tr> <tr> <td> <div class="G">devatāva virocati;</div> </td> </tr> <tr> <td> <div class="G">Siriyā ajahito hoti,</div> </td> </tr> <tr> <td> <div class="G">yo mittānaṁ na dubbhati.</div> </td> </tr> </table> </div>
</div>
<div class="q" id="p_23J_1333"> <div class="divNumber">19.</div> <div class="p"> <table class="singleColumn"> <tr> <td> <div class="pN">1333</div> <div class="G">Gāvo tassa pajāyanti,</div> </td> </tr> <tr> <td> <div class="G">khette vuttaṁ virūhati;</div> </td> </tr> <tr> <td> <div class="G">Vuttānaṁ phalamasnāti,</div> </td> </tr> <tr> <td> <div class="G">yo mittānaṁ na dubbhati.</div> </td> </tr> </table> </div>
</div>
<div class="q" id="p_23J_1334"> <div class="divNumber">20.</div> <div class="p"> <table class="singleColumn"> <tr> <td> <div class="pN">1334</div> <div class="G">Darito pabbatāto vā,</div> </td> </tr> <tr> <td> <div class="G">rukkhato patito naro;</div> </td> </tr> <tr> <td> <div class="G">Cuto patiṭṭhaṁ labhati,</div> </td> </tr> <tr> <td> <div class="G">yo mittānaṁ na dubbhati.</div> </td> </tr> </table> </div>
</div>
<div class="q" id="p_23J_1335"> <div class="divNumber">21.</div> <div class="p"> <table class="singleColumn"> <tr> <td> <div class="pN">1335</div> <div class="G">Virūḷhamūlasantānaṁ,</div> </td> </tr> <tr> <td> <div class="G">nigrodhamiva māluto;</div> </td> </tr> <tr> <td> <div class="G">Amittā nappasāhanti,</div> </td> </tr> <tr> <td> <div class="G">yo mittānaṁ na dubbhati”.</div> </td> </tr> </table> </div>
</div>
<div class="q" id="p_23J_1336"> <div class="divNumber">22.</div> <div class="p"> <table class="singleColumn"> <tr> <td> <div class="pN">1336</div> <div class="G">“Ehi taṁ paṭinessāmi,</div> </td> </tr> <tr> <td> <div class="G">rājaputta sakaṁ gharaṁ;</div> </td> </tr> <tr> <td> <div class="G">Rajjaṁ kārehi bhaddante,</div> </td> </tr> <tr> <td> <div class="G">kiṁ araññe karissasi”.</div> </td> </tr> </table> </div>
</div>
<div class="q" id="p_23J_1337"> <div class="divNumber">23.</div> <div class="p"> <table class="singleColumn"> <tr> <td> <div class="pN">1337</div> <div class="G">“Alaṁ me tena rajjena,</div> </td> </tr> <tr> <td> <div class="G">ñātakehi dhanena vā;</div> </td> </tr> <tr> <td> <div class="G">Yaṁ me adhammacariyāya,</div> </td> </tr> <tr> <td> <div class="G">rajjaṁ labbhetha sārathi”.</div> </td> </tr> </table> </div>
</div>
<div class="q" id="p_23J_1338"> <div class="divNumber">24.</div> <div class="p"> <table class="singleColumn"> <tr> <td> <div class="pN">1338</div> <div class="G">“Puṇṇapattaṁ maṁ lābhehi,</div> </td> </tr> <tr> <td> <div class="G">rājaputta ito gato;</div> </td> </tr> <tr> <td> <div class="G">Pitā mātā ca me dajjuṁ,</div> </td> </tr> <tr> <td> <div class="G">rājaputta tayī gate.</div> </td> </tr> </table> </div>
</div>
<div class="q" id="p_23J_1339"> <div class="divNumber">25.</div> <div class="p"> <table class="singleColumn"> <tr> <td> <div class="pN">1339</div> <div class="G">Orodhā ca kumārā ca,</div> </td> </tr> <tr> <td> <div class="G">vesiyānā ca brāhmaṇā;</div> </td> </tr> <tr> <td> <div class="G">Tepi attamanā dajjuṁ,</div> </td> </tr> <tr> <td> <div class="G">rājaputta tayī gate.</div> </td> </tr> </table> </div>
</div>
<div class="q" id="p_23J_1340"> <div class="divNumber">26.</div> <div class="p"> <table class="singleColumn"> <tr> <td> <div class="pN">1340</div> <div class="G">Hatthārohā anīkaṭṭhā,</div> </td> </tr> <tr> <td> <div class="G">rathikā pattikārakā;</div> </td> </tr> <tr> <td> <div class="G">Tepi attamanā dajjuṁ,</div> </td> </tr> <tr> <td> <div class="G">rājaputta tayī gate.</div> </td> </tr> </table> </div>
</div>
<div class="q" id="p_23J_1341"> <div class="divNumber">27.</div> <div class="p"> <table class="singleColumn"> <tr> <td> <div class="pN">1341</div> <div class="G">Bahudhaññā jānapadā,</div> </td> </tr> <tr> <td> <div class="G">negamā ca samāgatā;</div> </td> </tr> <tr> <td> <div class="G">Upāyanāni me dajjuṁ,</div> </td> </tr> <tr> <td> <div class="G">rājaputta tayī gate”.</div> </td> </tr> </table> </div>
</div>
<div class="q" id="p_23J_1342"> <div class="divNumber">28.</div> <div class="p"> <table class="singleColumn"> <tr> <td> <div class="pN">1342</div> <div class="G">“Pitu mātu cahaṁ catto,</div> </td> </tr> <tr> <td> <div class="G">raṭṭhassa nigamassa ca;</div> </td> </tr> <tr> <td> <div class="G">Atho sabbakumārānaṁ,</div> </td> </tr> <tr> <td> <div class="G">natthi mayhaṁ sakaṁ gharaṁ.</div> </td> </tr> </table> </div>
</div>
<div class="q" id="p_23J_1343"> <div class="divNumber">29.</div> <div class="p"> <table class="singleColumn"> <tr> <td> <div class="pN">1343</div> <div class="G">Anuññāto ahaṁ matyā,</div> </td> </tr> <tr> <td> <div class="G">sañcatto pitarā mahaṁ;</div> </td> </tr> <tr> <td> <div class="G">Ekoraññe pabbajito,</div> </td> </tr> <tr> <td> <div class="G">na kāme abhipatthaye.</div> </td> </tr> </table> </div>
</div>
<div class="q" id="p_23J_1344"> <div class="divNumber">30.</div> <div class="p"> <table class="singleColumn"> <tr> <td> <div class="pN">1344</div> <div class="G">Api ataramānānaṁ,</div> </td> </tr> <tr> <td> <div class="G">phalāsāva samijjhati;</div> </td> </tr> <tr> <td> <div class="G">Vipakkabrahmacariyosmi,</div> </td> </tr> <tr> <td> <div class="G">evaṁ jānāhi sārathi.</div> </td> </tr> </table> </div>
</div>
<div class="q" id="p_23J_1345"> <div class="divNumber">31.</div> <div class="p"> <table class="singleColumn"> <tr> <td> <div class="pN">1345</div> <div class="G">Api ataramānānaṁ,</div> </td> </tr> <tr> <td> <div class="G">sammadattho vipaccati;</div> </td> </tr> <tr> <td> <div class="G">Vipakkabrahmacariyosmi,</div> </td> </tr> <tr> <td> <div class="G">nikkhanto akutobhayo”.</div> </td> </tr> </table> </div>
</div>
<div class="q" id="p_23J_1346"> <div class="divNumber">32.</div> <div class="p"> <table class="singleColumn"> <tr> <td> <div class="pN">1346</div> <div class="G">“Evaṁ vaggukatho santo,</div> </td> </tr> <tr> <td> <div class="G">visaṭṭhavacano casi;</div> </td> </tr> <tr> <td> <div class="G">Kasmā pitu ca mātucca,</div> </td> </tr> <tr> <td> <div class="G">santike na bhaṇī tadā”.</div> </td> </tr> </table> </div>
</div>
<div class="q" id="p_23J_1347"> <div class="divNumber">33.</div> <div class="p"> <table class="singleColumn"> <tr> <td> <div class="pN">1347</div> <div class="G">“Nāhaṁ asandhitā pakkho,</div> </td> </tr> <tr> <td> <div class="G">na badhiro asotatā;</div> </td> </tr> <tr> <td> <div class="G">Nāhaṁ ajivhatā mūgo,</div> </td> </tr> <tr> <td> <div class="G">mā maṁ mūgamadhārayi.</div> </td> </tr> </table> </div>
</div>
<div class="q" id="p_23J_1348"> <div class="divNumber">34.</div> <div class="p"> <table class="singleColumn"> <tr> <td> <div class="pN">1348</div> <div class="G">Purimaṁ sarāmahaṁ jātiṁ,</div> </td> </tr> <tr> <td> <div class="G">yattha rajjamakārayiṁ;</div> </td> </tr> <tr> <td> <div class="G">Kārayitvā tahiṁ rajjaṁ,</div> </td> </tr> <tr> <td> <div class="G">pāpatthaṁ nirayaṁ bhusaṁ.</div> </td> </tr> </table> </div>
</div>
<div class="q" id="p_23J_1349"> <div class="divNumber">35.</div> <div class="p"> <table class="singleColumn"> <tr> <td> <div class="pN">1349</div> <div class="G">Vīsatiñceva vassāni,</div> </td> </tr> <tr> <td> <div class="G">tahiṁ rajjamakārayiṁ;</div> </td> </tr> <tr> <td> <div class="G">Asītivassasahassāni,</div> </td> </tr> <tr> <td> <div class="G">nirayamhi apaccisaṁ.</div> </td> </tr> </table> </div>
</div>
<div class="q" id="p_23J_1350"> <div class="divNumber">36.</div> <div class="p"> <table class="singleColumn"> <tr> <td> <div class="pN">1350</div> <div class="G">Tassa rajjassahaṁ bhīto,</div> </td> </tr> <tr> <td> <div class="G">mā maṁ rajjābhisecayuṁ;</div> </td> </tr> <tr> <td> <div class="G">Tasmā pitu ca mātucca,</div> </td> </tr> <tr> <td> <div class="G">santike na bhaṇiṁ tadā.</div> </td> </tr> </table> </div>
</div>
<div class="q" id="p_23J_1351"> <div class="divNumber">37.</div> <div class="p"> <table class="singleColumn"> <tr> <td> <div class="pN">1351</div> <div class="G">Ucchaṅge maṁ nisādetvā,</div> </td> </tr> <tr> <td> <div class="G">pitā atthānusāsati;</div> </td> </tr> <tr> <td> <div class="G">Ekaṁ hanatha bandhatha,</div> </td> </tr> <tr> <td> <div class="G">ekaṁ khārāpatacchikaṁ;</div> </td> </tr> <tr> <td> <div class="G">Ekaṁ sūlasmiṁ uppetha,</div> </td> </tr> <tr> <td> <div class="G">iccassa manusāsati.</div> </td> </tr> </table> </div>
</div>
<div class="q" id="p_23J_1352"> <div class="divNumber">38.</div> <div class="p"> <table class="singleColumn"> <tr> <td> <div class="pN">1352</div> <div class="G">Tāyāhaṁ pharusaṁ sutvā,</div> </td> </tr> <tr> <td> <div class="G">vācāyo samudīritā;</div> </td> </tr> <tr> <td> <div class="G">Amūgo mūgavaṇṇena,</div> </td> </tr> <tr> <td> <div class="G">apakkho pakkhasammato;</div> </td> </tr> <tr> <td> <div class="G">Sake muttakarīsasmiṁ,</div> </td> </tr> <tr> <td> <div class="G">acchāhaṁ samparipluto.</div> </td> </tr> </table> </div>
</div>
<div class="q" id="p_23J_1353"> <div class="divNumber">39.</div> <div class="p"> <table class="singleColumn"> <tr> <td> <div class="pN">1353</div> <div class="G">Kasirañca parittañca,</div> </td> </tr> <tr> <td> <div class="G">tañca dukkhena saṁyutaṁ;</div> </td> </tr> <tr> <td> <div class="G">Komaṁ jīvitamāgamma,</div> </td> </tr> <tr> <td> <div class="G">veraṁ kayirātha kenaci.</div> </td> </tr> </table> </div>
</div>
<div class="q" id="p_23J_1354"> <div class="divNumber">40.</div> <div class="p"> <table class="singleColumn"> <tr> <td> <div class="pN">1354</div> <div class="G">Paññāya ca alābhena,</div> </td> </tr> <tr> <td> <div class="G">dhammassa ca adassanā;</div> </td> </tr> <tr> <td> <div class="G">Komaṁ jīvitamāgamma,</div> </td> </tr> <tr> <td> <div class="G">veraṁ kayirātha kenaci.</div> </td> </tr> </table> </div>
</div>
<div class="q" id="p_23J_1355"> <div class="divNumber">41.</div> <div class="p"> <table class="singleColumn"> <tr> <td> <div class="pN">1355</div> <div class="G">Api ataramānānaṁ,</div> </td> </tr> <tr> <td> <div class="G">phalāsāva samijjhati;</div> </td> </tr> <tr> <td> <div class="G">Vipakkabrahmacariyosmi,</div> </td> </tr> <tr> <td> <div class="G">evaṁ jānāhi sārathi.</div> </td> </tr> </table> </div>
</div>
<div class="q" id="p_23J_1356"> <div class="divNumber">42.</div> <div class="p"> <table class="singleColumn"> <tr> <td> <div class="pN">1356</div> <div class="G">Api ataramānānaṁ,</div> </td> </tr> <tr> <td> <div class="G">sammadattho vipaccati;</div> </td> </tr> <tr> <td> <div class="G">Vipakkabrahmacariyosmi,</div> </td> </tr> <tr> <td> <div class="G">nikkhanto akutobhayo”.</div> </td> </tr> </table> </div>
</div>
<div class="q" id="p_23J_1357"> <div class="divNumber">43.</div> <div class="p"> <table class="singleColumn"> <tr> <td> <div class="pN">1357</div> <div class="G">“Ahampi pabbajissāmi,</div> </td> </tr> <tr> <td> <div class="G">rājaputta tavantike;</div> </td> </tr> <tr> <td> <div class="G">Avhāyassu maṁ bhaddante,</div> </td> </tr> <tr> <td> <div class="G">pabbajjā mama ruccati”.</div> </td> </tr> </table> </div>
</div>
<div class="q" id="p_23J_1358"> <div class="divNumber">44.</div> <div class="p"> <table class="singleColumn"> <tr> <td> <div class="pN">1358</div> <div class="G">“Rathaṁ niyyādayitvāna,</div> </td> </tr> <tr> <td> <div class="G">anaṇo ehi sārathi;</div> </td> </tr> <tr> <td> <div class="G">Anaṇassa hi pabbajjā,</div> </td> </tr> <tr> <td> <div class="G">etaṁ isīhi vaṇṇitaṁ”.</div> </td> </tr> </table> </div>
</div>
<div class="q" id="p_23J_1359"> <div class="divNumber">45.</div> <div class="p"> <table class="singleColumn"> <tr> <td> <div class="pN">1359</div> <div class="G">“Yadeva tyāhaṁ vacanaṁ,</div> </td> </tr> <tr> <td> <div class="G">akaraṁ bhaddamatthu te;</div> </td> </tr> <tr> <td> <div class="G">Tadeva me tvaṁ vacanaṁ,</div> </td> </tr> <tr> <td> <div class="G">yācito kattumarahasi.</div> </td> </tr> </table> </div>
</div>
<div class="q" id="p_23J_1360"> <div class="divNumber">46.</div> <div class="p"> <table class="singleColumn"> <tr> <td> <div class="pN">1360</div> <div class="G">Idheva tāva acchassu,</div> </td> </tr> <tr> <td> <div class="G">yāva rājānamānaye;</div> </td> </tr> <tr> <td> <div class="G">Appeva te pitā disvā,</div> </td> </tr> <tr> <td> <div class="G">patīto sumano siyā”.</div> </td> </tr> </table> </div>
</div>
<div class="q" id="p_23J_1361"> <div class="divNumber">47.</div> <div class="p"> <table class="singleColumn"> <tr> <td> <div class="pN">1361</div> <div class="G">“Karomi tetaṁ vacanaṁ,</div> </td> </tr> <tr> <td> <div class="G">yaṁ maṁ bhaṇasi sārathi;</div> </td> </tr> <tr> <td> <div class="G">Ahampi daṭṭhukāmosmi,</div> </td> </tr> <tr> <td> <div class="G">pitaraṁ me idhāgataṁ.</div> </td> </tr> </table> </div>
</div>
<div class="q" id="p_23J_1362"> <div class="divNumber">48.</div> <div class="p"> <table class="singleColumn"> <tr> <td> <div class="pN">1362</div> <div class="G">Ehi samma nivattassu,</div> </td> </tr> <tr> <td> <div class="G">kusalaṁ vajjāsi ñātinaṁ;</div> </td> </tr> <tr> <td> <div class="G">Mātaraṁ pitaraṁ mayhaṁ,</div> </td> </tr> <tr> <td> <div class="G">vutto vajjāsi vandanaṁ”.</div> </td> </tr> </table> </div>
</div>
<div class="q" id="p_23J_1363"> <div class="divNumber">49.</div> <div class="p"> <table class="singleColumn"> <tr> <td> <div class="pN">1363</div> <div class="G">Tassa pāde gahetvāna,</div> </td> </tr> <tr> <td> <div class="G">katvā ca naṁ padakkhiṇaṁ;</div> </td> </tr> <tr> <td> <div class="G">Sārathi rathamāruyha,</div> </td> </tr> <tr> <td> <div class="G">rājadvāraṁ upāgami.</div> </td> </tr> </table> </div>
</div>
<div class="q" id="p_23J_1364"> <div class="divNumber">50.</div> <div class="p"> <table class="singleColumn"> <tr> <td> <div class="pN">1364</div> <div class="G">Suññaṁ mātā rathaṁ disvā,</div> </td> </tr> <tr> <td> <div class="G">ekaṁ sārathimāgataṁ;</div> </td> </tr> <tr> <td> <div class="G">Assupuṇṇehi nettehi,</div> </td> </tr> <tr> <td> <div class="G">rodantī naṁ udikkhati.</div> </td> </tr> </table> </div>
</div>
<div class="q" id="p_23J_1365"> <div class="divNumber">51.</div> <div class="p"> <table class="singleColumn"> <tr> <td> <div class="pN">1365</div> <div class="G">“Ayaṁ so sārathi eti,</div> </td> </tr> <tr> <td> <div class="G">nihantvā mama atrajaṁ;</div> </td> </tr> <tr> <td> <div class="G">Nihato nūna me putto,</div> </td> </tr> <tr> <td> <div class="G">pathabyā bhūmivaḍḍhano.</div> </td> </tr> </table> </div>
</div>
<div class="q" id="p_23J_1366"> <div class="divNumber">52.</div> <div class="p"> <table class="singleColumn"> <tr> <td> <div class="pN">1366</div> <div class="G">Amittā nūna nandanti,</div> </td> </tr> <tr> <td> <div class="G">patītā nūna verino;</div> </td> </tr> <tr> <td> <div class="G">Āgataṁ sārathiṁ disvā,</div> </td> </tr> <tr> <td> <div class="G">nihantvā mama atrajaṁ”.</div> </td> </tr> </table> </div>
</div>
<div class="q" id="p_23J_1367"> <div class="divNumber">53.</div> <div class="p"> <table class="singleColumn"> <tr> <td> <div class="pN">1367</div> <div class="G">Suññaṁ mātā rathaṁ disvā,</div> </td> </tr> <tr> <td> <div class="G">ekaṁ sārathimāgataṁ;</div> </td> </tr> <tr> <td> <div class="G">Assupuṇṇehi nettehi,</div> </td> </tr> <tr> <td> <div class="G">rodantī paripucchi naṁ.</div> </td> </tr> </table> </div>
</div>
<div class="q" id="p_23J_1368"> <div class="divNumber">54.</div> <div class="p"> <table class="singleColumn"> <tr> <td> <div class="pN">1368</div> <div class="G">“Kiṁ nu mūgo kiṁ nu pakkho,</div> </td> </tr> <tr> <td> <div class="G">kiṁ nu so vilapī tadā;</div> </td> </tr> <tr> <td> <div class="G">Nihaññamāno bhūmiyā,</div> </td> </tr> <tr> <td> <div class="G">taṁ me akkhāhi sārathi.</div> </td> </tr> </table> </div>
</div>
<div class="q" id="p_23J_1369"> <div class="divNumber">55.</div> <div class="p"> <table class="singleColumn"> <tr> <td> <div class="pN">1369</div> <div class="G">Kathaṁ hatthehi pādehi,</div> </td> </tr> <tr> <td> <div class="G">mūgapakkho vivajjayi;</div> </td> </tr> <tr> <td> <div class="G">Nihaññamāno bhūmiyā,</div> </td> </tr> <tr> <td> <div class="G">taṁ me akkhāhi pucchito”.</div> </td> </tr> </table> </div>
</div>
<div class="q" id="p_23J_1370"> <div class="divNumber">56.</div> <div class="p"> <table class="singleColumn"> <tr> <td> <div class="pN">1370</div> <div class="G">“Akkheyyaṁ te ahaṁ ayye,</div> </td> </tr> <tr> <td> <div class="G">dajjāsi abhayaṁ mama;</div> </td> </tr> <tr> <td> <div class="G">Yaṁ me sutaṁ vā diṭṭhaṁ vā,</div> </td> </tr> <tr> <td> <div class="G">rājaputtassa santike”.</div> </td> </tr> </table> </div>
</div>
<div class="q" id="p_23J_1371"> <div class="divNumber">57.</div> <div class="p"> <table class="singleColumn"> <tr> <td> <div class="pN">1371</div> <div class="G">“Abhayaṁ samma te dammi,</div> </td> </tr> <tr> <td> <div class="G">abhīto bhaṇa sārathi;</div> </td> </tr> <tr> <td> <div class="G">Yaṁ te sutaṁ vā diṭṭhaṁ vā,</div> </td> </tr> <tr> <td> <div class="G">rājaputtassa santike”.</div> </td> </tr> </table> </div>
</div>
<div class="q" id="p_23J_1372"> <div class="divNumber">58.</div> <div class="p"> <table class="singleColumn"> <tr> <td> <div class="pN">1372</div> <div class="G">“Na so mūgo na so pakkho,</div> </td> </tr> <tr> <td> <div class="G">visaṭṭhavacano ca so;</div> </td> </tr> <tr> <td> <div class="G">Rajjassa kira so bhīto,</div> </td> </tr> <tr> <td> <div class="G">akarā ālaye bahū.</div> </td> </tr> </table> </div>
</div>
<div class="q" id="p_23J_1373"> <div class="divNumber">59.</div> <div class="p"> <table class="singleColumn"> <tr> <td> <div class="pN">1373</div> <div class="G">Purimaṁ sarati so jātiṁ,</div> </td> </tr> <tr> <td> <div class="G">yattha rajjamakārayi;</div> </td> </tr> <tr> <td> <div class="G">Kārayitvā tahiṁ rajjaṁ,</div> </td> </tr> <tr> <td> <div class="G">pāpattha nirayaṁ bhusaṁ.</div> </td> </tr> </table> </div>
</div>
<div class="q" id="p_23J_1374"> <div class="divNumber">60.</div> <div class="p"> <table class="singleColumn"> <tr> <td> <div class="pN">1374</div> <div class="G">Vīsatiñceva vassāni,</div> </td> </tr> <tr> <td> <div class="G">tahiṁ rajjamakārayi;</div> </td> </tr> <tr> <td> <div class="G">Asītivassasahassāni,</div> </td> </tr> <tr> <td> <div class="G">nirayamhi apacci so.</div> </td> </tr> </table> </div>
</div>
<div class="q" id="p_23J_1375"> <div class="divNumber">61.</div> <div class="p"> <table class="singleColumn"> <tr> <td> <div class="pN">1375</div> <div class="G">Tassa rajjassa so bhīto,</div> </td> </tr> <tr> <td> <div class="G">mā maṁ rajjābhisecayuṁ;</div> </td> </tr> <tr> <td> <div class="G">Tasmā pitu ca mātucca,</div> </td> </tr> <tr> <td> <div class="G">santike na bhaṇī tadā.</div> </td> </tr> </table> </div>
</div>
<div class="q" id="p_23J_1376"> <div class="divNumber">62.</div> <div class="p"> <table class="singleColumn"> <tr> <td> <div class="pN">1376</div> <div class="G">Aṅgapaccaṅgasampanno,</div> </td> </tr> <tr> <td> <div class="G">ārohapariṇāhavā;</div> </td> </tr> <tr> <td> <div class="G">Visaṭṭhavacano pañño,</div> </td> </tr> <tr> <td> <div class="G">magge saggassa tiṭṭhati.</div> </td> </tr> </table> </div>
</div>
<div class="q" id="p_23J_1377"> <div class="divNumber">63.</div> <div class="p"> <table class="singleColumn"> <tr> <td> <div class="pN">1377</div> <div class="G">Sace tvaṁ daṭṭhukāmāsi,</div> </td> </tr> <tr> <td> <div class="G">rājaputtaṁ tavatrajaṁ;</div> </td> </tr> <tr> <td> <div class="G">Ehi taṁ pāpayissāmi,</div> </td> </tr> <tr> <td> <div class="G">yattha sammati temiyo”.</div> </td> </tr> </table> </div>
</div>
<div class="q" id="p_23J_1378"> <div class="divNumber">64.</div> <div class="p"> <table class="singleColumn"> <tr> <td> <div class="pN">1378</div> <div class="G">“Yojayantu rathe asse,</div> </td> </tr> <tr> <td> <div class="G">Kacchaṁ nāgāna bandhatha;</div> </td> </tr> <tr> <td> <div class="G">Udīrayantu saṅkhapaṇavā,</div> </td> </tr> <tr> <td> <div class="G">Vādantu ekapokkharā.</div> </td> </tr> </table> </div>
</div>
<div class="q" id="p_23J_1379"> <div class="divNumber">65.</div> <div class="p"> <table class="singleColumn"> <tr> <td> <div class="pN">1379</div> <div class="G">Vādantu bherī sannaddhā,</div> </td> </tr> <tr> <td> <div class="G">vaggū vādantu dundubhī;</div> </td> </tr> <tr> <td> <div class="G">Negamā ca maṁ anventu,</div> </td> </tr> <tr> <td> <div class="G">gacchaṁ puttanivedako.</div> </td> </tr> </table> </div>
</div>
<div class="q" id="p_23J_1380"> <div class="divNumber">66.</div> <div class="p"> <table class="singleColumn"> <tr> <td> <div class="pN">1380</div> <div class="G">Orodhā ca kumārā ca,</div> </td> </tr> <tr> <td> <div class="G">vesiyānā ca brāhmaṇā;</div> </td> </tr> <tr> <td> <div class="G">Khippaṁ yānāni yojentu,</div> </td> </tr> <tr> <td> <div class="G">gacchaṁ puttanivedako.</div> </td> </tr> </table> </div>
</div>
<div class="q" id="p_23J_1381"> <div class="divNumber">67.</div> <div class="p"> <table class="singleColumn"> <tr> <td> <div class="pN">1381</div> <div class="G">Hatthārohā anīkaṭṭhā,</div> </td> </tr> <tr> <td> <div class="G">rathikā pattikārakā;</div> </td> </tr> <tr> <td> <div class="G">Khippaṁ yānāni yojentu,</div> </td> </tr> <tr> <td> <div class="G">gacchaṁ puttanivedako.</div> </td> </tr> </table> </div>
</div>
<div class="q" id="p_23J_1382"> <div class="divNumber">68.</div> <div class="p"> <table class="singleColumn"> <tr> <td> <div class="pN">1382</div> <div class="G">Samāgatā jānapadā,</div> </td> </tr> <tr> <td> <div class="G">negamā ca samāgatā;</div> </td> </tr> <tr> <td> <div class="G">Khippaṁ yānāni yojentu,</div> </td> </tr> <tr> <td> <div class="G">gacchaṁ puttanivedako”.</div> </td> </tr> </table> </div>
</div>
<div class="q" id="p_23J_1383"> <div class="divNumber">69.</div> <div class="p"> <table class="singleColumn"> <tr> <td> <div class="pN">1383</div> <div class="G">Asse ca sārathī yutte,</div> </td> </tr> <tr> <td> <div class="G">sindhave sīghavāhane;</div> </td> </tr> <tr> <td> <div class="G">Rājadvāraṁ upāgacchuṁ,</div> </td> </tr> <tr> <td> <div class="G">“yuttā deva ime hayā”.</div> </td> </tr> </table> </div>
</div>
<div class="q" id="p_23J_1384"> <div class="divNumber">70.</div> <div class="p"> <table class="singleColumn"> <tr> <td> <div class="pN">1384</div> <div class="G">“Thūlā javena hāyanti,</div> </td> </tr> <tr> <td> <div class="G">kisā hāyanti thāmunā;</div> </td> </tr> <tr> <td> <div class="G">Kise thūle vivajjetvā,</div> </td> </tr> <tr> <td> <div class="G">saṁsaṭṭhā yojitā hayā”.</div> </td> </tr> </table> </div>
</div>
<div class="q" id="p_23J_1385"> <div class="divNumber">71.</div> <div class="p"> <table class="singleColumn"> <tr> <td> <div class="pN">1385</div> <div class="G">Tato rājā taramāno,</div> </td> </tr> <tr> <td> <div class="G">yuttamāruyha sandanaṁ;</div> </td> </tr> <tr> <td> <div class="G">Itthāgāraṁ ajjhabhāsi,</div> </td> </tr> <tr> <td> <div class="G">“sabbāva anuyātha maṁ.</div> </td> </tr> </table> </div>
</div>
<div class="q" id="p_23J_1386"> <div class="divNumber">72.</div> <div class="p"> <table class="singleColumn"> <tr> <td> <div class="pN">1386</div> <div class="G">Vālabījanimuṇhīsaṁ,</div> </td> </tr> <tr> <td> <div class="G">khaggaṁ chattañca paṇḍaraṁ;</div> </td> </tr> <tr> <td> <div class="G">Upādhī rathamāruyha,</div> </td> </tr> <tr> <td> <div class="G">suvaṇṇehi alaṅkatā”.</div> </td> </tr> </table> </div>
</div>
<div class="q" id="p_23J_1387"> <div class="divNumber">73.</div> <div class="p"> <table class="singleColumn"> <tr> <td> <div class="pN">1387</div> <div class="G">Tato sa rājā pāyāsi,</div> </td> </tr> <tr> <td> <div class="G">purakkhatvāna sārathiṁ;</div> </td> </tr> <tr> <td> <div class="G">Khippameva upāgacchi,</div> </td> </tr> <tr> <td> <div class="G">yattha sammati temiyo.</div> </td> </tr> </table> </div>
</div>
<div class="q" id="p_23J_1388"> <div class="divNumber">74.</div> <div class="p"> <table class="singleColumn"> <tr> <td> <div class="pN">1388</div> <div class="G">Tañca disvāna āyantaṁ,</div> </td> </tr> <tr> <td> <div class="G">jalantamiva tejasā;</div> </td> </tr> <tr> <td> <div class="G">Khattasaṅghaparibyūḷhaṁ,</div> </td> </tr> <tr> <td> <div class="G">temiyo etadabravi.</div> </td> </tr> </table> </div>
</div>
<div class="q" id="p_23J_1389"> <div class="divNumber">75.</div> <div class="p"> <table class="singleColumn"> <tr> <td> <div class="pN">1389</div> <div class="G">“Kacci nu tāta kusalaṁ,</div> </td> </tr> <tr> <td> <div class="G">kacci tāta anāmayaṁ;</div> </td> </tr> <tr> <td> <div class="G">Sabbā ca rājakaññāyo,</div> </td> </tr> <tr> <td> <div class="G">arogā mayha mātaro”.</div> </td> </tr> </table> </div>
</div>
<div class="q" id="p_23J_1390"> <div class="divNumber">76.</div> <div class="p"> <table class="singleColumn"> <tr> <td> <div class="pN">1390</div> <div class="G">“Kusalañceva me putta,</div> </td> </tr> <tr> <td> <div class="G">atho putta anāmayaṁ;</div> </td> </tr> <tr> <td> <div class="G">Sabbā ca rājakaññāyo,</div> </td> </tr> <tr> <td> <div class="G">arogā tuyha mātaro”.</div> </td> </tr> </table> </div>
</div>
<div class="q" id="p_23J_1391"> <div class="divNumber">77.</div> <div class="p"> <table class="singleColumn"> <tr> <td> <div class="pN">1391</div> <div class="G">“Kacci amajjapo tāta,</div> </td> </tr> <tr> <td> <div class="G">kacci te suramappiyaṁ;</div> </td> </tr> <tr> <td> <div class="G">Kacci sacce ca dhamme ca,</div> </td> </tr> <tr> <td> <div class="G">dāne te ramate mano”.</div> </td> </tr> </table> </div>
</div>
<div class="q" id="p_23J_1392"> <div class="divNumber">78.</div> <div class="p"> <table class="singleColumn"> <tr> <td> <div class="pN">1392</div> <div class="G">“Amajjapo ahaṁ putta,</div> </td> </tr> <tr> <td> <div class="G">atho me suramappiyaṁ;</div> </td> </tr> <tr> <td> <div class="G">Atho sacce ca dhamme ca,</div> </td> </tr> <tr> <td> <div class="G">dāne me ramate mano”.</div> </td> </tr> </table> </div>
</div>
<div class="q" id="p_23J_1393"> <div class="divNumber">79.</div> <div class="p"> <table class="singleColumn"> <tr> <td> <div class="pN">1393</div> <div class="G">“Kacci arogaṁ yoggaṁ te,</div> </td> </tr> <tr> <td> <div class="G">kacci vahati vāhanaṁ;</div> </td> </tr> <tr> <td> <div class="G">Kacci te byādhayo natthi,</div> </td> </tr> <tr> <td> <div class="G">sarīrassupatāpanā”.</div> </td> </tr> </table> </div>
</div>
<div class="q" id="p_23J_1394"> <div class="divNumber">80.</div> <div class="p"> <table class="singleColumn"> <tr> <td> <div class="pN">1394</div> <div class="G">“Atho arogaṁ yoggaṁ me,</div> </td> </tr> <tr> <td> <div class="G">atho vahati vāhanaṁ;</div> </td> </tr> <tr> <td> <div class="G">Atho me byādhayo natthi,</div> </td> </tr> <tr> <td> <div class="G">sarīrassupatāpanā”.</div> </td> </tr> </table> </div>
</div>
<div class="q" id="p_23J_1395"> <div class="divNumber">81.</div> <div class="p"> <table class="singleColumn"> <tr> <td> <div class="pN">1395</div> <div class="G">“Kacci antā ca te phītā,</div> </td> </tr> <tr> <td> <div class="G">majjhe ca bahalā tava;</div> </td> </tr> <tr> <td> <div class="G">Koṭṭhāgārañca kosañca,</div> </td> </tr> <tr> <td> <div class="G">kacci te paṭisanthataṁ”.</div> </td> </tr> </table> </div>
</div>
<div class="q" id="p_23J_1396"> <div class="divNumber">82.</div> <div class="p"> <table class="singleColumn"> <tr> <td> <div class="pN">1396</div> <div class="G">“Atho antā ca me phītā,</div> </td> </tr> <tr> <td> <div class="G">majjhe ca bahalā mama;</div> </td> </tr> <tr> <td> <div class="G">Koṭṭhāgārañca kosañca,</div> </td> </tr> <tr> <td> <div class="G">sabbaṁ me paṭisanthataṁ”.</div> </td> </tr> </table> </div>
</div>
<div class="q" id="p_23J_1397"> <div class="divNumber">83.</div> <div class="p"> <table class="singleColumn"> <tr> <td> <div class="pN">1397</div> <div class="G">“Svāgataṁ te mahārāja,</div> </td> </tr> <tr> <td> <div class="G">atho te adurāgataṁ;</div> </td> </tr> <tr> <td> <div class="G">Patiṭṭhapentu pallaṅkaṁ,</div> </td> </tr> <tr> <td> <div class="G">yattha rājā nisakkati.</div> </td> </tr> </table> </div>
</div>
<div class="q" id="p_23J_1398"> <div class="divNumber">84.</div> <div class="p"> <table class="singleColumn"> <tr> <td> <div class="pN">1398</div> <div class="G">Idheva te nisīdassu,</div> </td> </tr> <tr> <td> <div class="G">niyate paṇṇasanthare;</div> </td> </tr> <tr> <td> <div class="G">Etto udakamādāya,</div> </td> </tr> <tr> <td> <div class="G">pāde pakkhālayassu te.</div> </td> </tr> </table> </div>
</div>
<div class="q" id="p_23J_1399"> <div class="divNumber">85.</div> <div class="p"> <table class="singleColumn"> <tr> <td> <div class="pN">1399</div> <div class="G">Idampi paṇṇakaṁ mayhaṁ,</div> </td> </tr> <tr> <td> <div class="G">randhaṁ rāja aloṇakaṁ;</div> </td> </tr> <tr> <td> <div class="G">Paribhuñja mahārāja,</div> </td> </tr> <tr> <td> <div class="G">pāhuno mesidhāgato”.</div> </td> </tr> </table> </div>
</div>
<div class="q" id="p_23J_1400"> <div class="divNumber">86.</div> <div class="p"> <table class="singleColumn"> <tr> <td> <div class="pN">1400</div> <div class="G">“Na cāhaṁ paṇṇaṁ bhuñjāmi,</div> </td> </tr> <tr> <td> <div class="G">Na hetaṁ mayha bhojanaṁ;</div> </td> </tr> <tr> <td> <div class="G">Sālīnaṁ odanaṁ bhuñje,</div> </td> </tr> <tr> <td> <div class="G">Suciṁ maṁsūpasecanaṁ”.</div> </td> </tr> </table> </div>
</div>
<div class="q" id="p_23J_1401"> <div class="divNumber">87.</div> <div class="p"> <table class="singleColumn"> <tr> <td> <div class="pN">1401</div> <div class="G">“Accherakaṁ maṁ paṭibhāti,</div> </td> </tr> <tr> <td> <div class="G">ekakampi rahogataṁ;</div> </td> </tr> <tr> <td> <div class="G">Edisaṁ bhuñjamānānaṁ,</div> </td> </tr> <tr> <td> <div class="G">kena vaṇṇo pasīdati”.</div> </td> </tr> </table> </div>
</div>
<div class="q" id="p_23J_1402"> <div class="divNumber">88.</div> <div class="p"> <table class="singleColumn"> <tr> <td> <div class="pN">1402</div> <div class="G">“Eko rāja nipajjāmi,</div> </td> </tr> <tr> <td> <div class="G">niyate paṇṇasanthare;</div> </td> </tr> <tr> <td> <div class="G">Tāya me ekaseyyāya,</div> </td> </tr> <tr> <td> <div class="G">rāja vaṇṇo pasīdati.</div> </td> </tr> </table> </div>
</div>
<div class="q" id="p_23J_1403"> <div class="divNumber">89.</div> <div class="p"> <table class="singleColumn"> <tr> <td> <div class="pN">1403</div> <div class="G">Na ca nettiṁsabandhā me,</div> </td> </tr> <tr> <td> <div class="G">rājarakkhā upaṭṭhitā;</div> </td> </tr> <tr> <td> <div class="G">Tāya me sukhaseyyāya,</div> </td> </tr> <tr> <td> <div class="G">rāja vaṇṇo pasīdati.</div> </td> </tr> </table> </div>
</div>
<div class="q" id="p_23J_1404"> <div class="divNumber">90.</div> <div class="p"> <table class="singleColumn"> <tr> <td> <div class="pN">1404</div> <div class="G">Atītaṁ nānusocāmi,</div> </td> </tr> <tr> <td> <div class="G">nappajappāmināgataṁ;</div> </td> </tr> <tr> <td> <div class="G">Paccuppannena yāpemi,</div> </td> </tr> <tr> <td> <div class="G">tena vaṇṇo pasīdati.</div> </td> </tr> </table> </div>
</div>
<div class="q" id="p_23J_1405"> <div class="divNumber">91.</div> <div class="p"> <table class="singleColumn"> <tr> <td> <div class="pN">1405</div> <div class="G">Anāgatappajappāya,</div> </td> </tr> <tr> <td> <div class="G">atītassānusocanā;</div> </td> </tr> <tr> <td> <div class="G">Etena bālā sussanti,</div> </td> </tr> <tr> <td> <div class="G">naḷova harito luto”.</div> </td> </tr> </table> </div>
</div>
<div class="q" id="p_23J_1406"> <div class="divNumber">92.</div> <div class="p"> <table class="singleColumn"> <tr> <td> <div class="pN">1406</div> <div class="G">“Hatthānīkaṁ rathānīkaṁ,</div> </td> </tr> <tr> <td> <div class="G">asse pattī ca vammino;</div> </td> </tr> <tr> <td> <div class="G">Nivesanāni rammāni,</div> </td> </tr> <tr> <td> <div class="G">ahaṁ putta dadāmi te.</div> </td> </tr> </table> </div>
</div>
<div class="q" id="p_23J_1407"> <div class="divNumber">93.</div> <div class="p"> <table class="singleColumn"> <tr> <td> <div class="pN">1407</div> <div class="G">Itthāgārampi te dammi,</div> </td> </tr> <tr> <td> <div class="G">sabbālaṅkārabhūsitaṁ;</div> </td> </tr> <tr> <td> <div class="G">Tā putta paṭipajjassu,</div> </td> </tr> <tr> <td> <div class="G">tvaṁ no rājā bhavissasi.</div> </td> </tr> </table> </div>
</div>
<div class="q" id="p_23J_1408"> <div class="divNumber">94.</div> <div class="p"> <table class="singleColumn"> <tr> <td> <div class="pN">1408</div> <div class="G">Kusalā naccagītassa,</div> </td> </tr> <tr> <td> <div class="G">sikkhitā cāturitthiyo;</div> </td> </tr> <tr> <td> <div class="G">Kāme taṁ ramayissanti,</div> </td> </tr> <tr> <td> <div class="G">kiṁ araññe karissasi.</div> </td> </tr> </table> </div>
</div>
<div class="q" id="p_23J_1409"> <div class="divNumber">95.</div> <div class="p"> <table class="singleColumn"> <tr> <td> <div class="pN">1409</div> <div class="G">Paṭirājūhi te kaññā,</div> </td> </tr> <tr> <td> <div class="G">ānayissaṁ alaṅkatā;</div> </td> </tr> <tr> <td> <div class="G">Tāsu putte janetvāna,</div> </td> </tr> <tr> <td> <div class="G">atha pacchā pabbajissasi.</div> </td> </tr> </table> </div>
</div>
<div class="q" id="p_23J_1410"> <div class="divNumber">96.</div> <div class="p"> <table class="singleColumn"> <tr> <td> <div class="pN">1410</div> <div class="G">Yuvā ca daharo cāsi,</div> </td> </tr> <tr> <td> <div class="G">paṭhamuppattiko susu;</div> </td> </tr> <tr> <td> <div class="G">Rajjaṁ kārehi bhaddante,</div> </td> </tr> <tr> <td> <div class="G">kiṁ araññe karissasi”.</div> </td> </tr> </table> </div>
</div>
<div class="q" id="p_23J_1411"> <div class="divNumber">97.</div> <div class="p"> <table class="singleColumn"> <tr> <td> <div class="pN">1411</div> <div class="G">“Yuvā care brahmacariyaṁ,</div> </td> </tr> <tr> <td> <div class="G">brahmacārī yuvā siyā;</div> </td> </tr> <tr> <td> <div class="G">Daharassa hi pabbajjā,</div> </td> </tr> <tr> <td> <div class="G">etaṁ isīhi vaṇṇitaṁ.</div> </td> </tr> </table> </div>
</div>
<div class="q" id="p_23J_1412"> <div class="divNumber">98.</div> <div class="p"> <table class="singleColumn"> <tr> <td> <div class="pN">1412</div> <div class="G">Yuvā care brahmacariyaṁ,</div> </td> </tr> <tr> <td> <div class="G">brahmacārī yuvā siyā;</div> </td> </tr> <tr> <td> <div class="G">Brahmacariyaṁ carissāmi,</div> </td> </tr> <tr> <td> <div class="G">nāhaṁ rajjena matthiko.</div> </td> </tr> </table> </div>
</div>
<div class="q" id="p_23J_1413"> <div class="divNumber">99.</div> <div class="p"> <table class="singleColumn"> <tr> <td> <div class="pN">1413</div> <div class="G">Passāmi vohaṁ daharaṁ,</div> </td> </tr> <tr> <td> <div class="G">amma tāta vadantaraṁ;</div> </td> </tr> <tr> <td> <div class="G">Kicchāladdhaṁ piyaṁ puttaṁ,</div> </td> </tr> <tr> <td> <div class="G">appatvāva jaraṁ mataṁ.</div> </td> </tr> </table> </div>
</div>
<div class="q" id="p_23J_1414"> <div class="divNumber">100.</div> <div class="p"> <table class="singleColumn"> <tr> <td> <div class="pN">1414</div> <div class="G">Passāmi vohaṁ dahariṁ,</div> </td> </tr> <tr> <td> <div class="G">kumāriṁ cārudassaniṁ;</div> </td> </tr> <tr> <td> <div class="G">Navavaṁsakaḷīraṁva,</div> </td> </tr> <tr> <td> <div class="G">paluggaṁ jīvitakkhayaṁ.</div> </td> </tr> </table> </div>
</div>
<div class="q" id="p_23J_1415"> <div class="divNumber">101.</div> <div class="p"> <table class="singleColumn"> <tr> <td> <div class="pN">1415</div> <div class="G">Daharāpi hi miyyanti,</div> </td> </tr> <tr> <td> <div class="G">narā ca atha nāriyo;</div> </td> </tr> <tr> <td> <div class="G">Tattha ko vissase poso,</div> </td> </tr> <tr> <td> <div class="G">daharomhīti jīvite.</div> </td> </tr> </table> </div>
</div>
<div class="q" id="p_23J_1416"> <div class="divNumber">102.</div> <div class="p"> <table class="singleColumn"> <tr> <td> <div class="pN">1416</div> <div class="G">Yassa ratyā vivasāne,</div> </td> </tr> <tr> <td> <div class="G">āyu appataraṁ siyā;</div> </td> </tr> <tr> <td> <div class="G">Appodakeva macchānaṁ,</div> </td> </tr> <tr> <td> <div class="G">kiṁ nu komārakaṁ tahiṁ.</div> </td> </tr> </table> </div>
</div>
<div class="q" id="p_23J_1417"> <div class="divNumber">103.</div> <div class="p"> <table class="singleColumn"> <tr> <td> <div class="pN">1417</div> <div class="G">Niccamabbhāhato loko,</div> </td> </tr> <tr> <td> <div class="G">niccañca parivārito;</div> </td> </tr> <tr> <td> <div class="G">Amoghāsu vajantīsu,</div> </td> </tr> <tr> <td> <div class="G">kiṁ maṁ rajjebhisiñcasi”.</div> </td> </tr> </table> </div>
</div>
<div class="q" id="p_23J_1418"> <div class="divNumber">104.</div> <div class="p"> <table class="singleColumn"> <tr> <td> <div class="pN">1418</div> <div class="G">“Kena mabbhāhato loko,</div> </td> </tr> <tr> <td> <div class="G">kena ca parivārito;</div> </td> </tr> <tr> <td> <div class="G">Kāyo amoghā gacchanti,</div> </td> </tr> <tr> <td> <div class="G">taṁ me akkhāhi pucchito”.</div> </td> </tr> </table> </div>
</div>
<div class="q" id="p_23J_1419"> <div class="divNumber">105.</div> <div class="p"> <table class="singleColumn"> <tr> <td> <div class="pN">1419</div> <div class="G">“Maccunābbhāhato loko,</div> </td> </tr> <tr> <td> <div class="G">jarāya parivārito;</div> </td> </tr> <tr> <td> <div class="G">Ratyo amoghā gacchanti,</div> </td> </tr> <tr> <td> <div class="G">evaṁ jānāhi khattiya.</div> </td> </tr> </table> </div>
</div>
<div class="q" id="p_23J_1420"> <div class="divNumber">106.</div> <div class="p"> <table class="singleColumn"> <tr> <td> <div class="pN">1420</div> <div class="G">Yathāpi tante vitate,</div> </td> </tr> <tr> <td> <div class="G">yaṁ yadevūpaviyyati;</div> </td> </tr> <tr> <td> <div class="G">Appakaṁ hoti vetabbaṁ,</div> </td> </tr> <tr> <td> <div class="G">evaṁ maccāna jīvitaṁ.</div> </td> </tr> </table> </div>
</div>
<div class="q" id="p_23J_1421"> <div class="divNumber">107.</div> <div class="p"> <table class="singleColumn"> <tr> <td> <div class="pN">1421</div> <div class="G">Yathā vārivaho pūro,</div> </td> </tr> <tr> <td> <div class="G">gacchannupanivattati;</div> </td> </tr> <tr> <td> <div class="G">Evamāyu manussānaṁ,</div> </td> </tr> <tr> <td> <div class="G">gacchannupanivattati.</div> </td> </tr> </table> </div>
</div>
<div class="q" id="p_23J_1422"> <div class="divNumber">108.</div> <div class="p"> <table class="singleColumn"> <tr> <td> <div class="pN">1422</div> <div class="G">Yathā vārivaho pūro,</div> </td> </tr> <tr> <td> <div class="G">vahe rukkhepakūlaje;</div> </td> </tr> <tr> <td> <div class="G">Evaṁ jarāmaraṇena,</div> </td> </tr> <tr> <td> <div class="G">vuyhante sabbapāṇino”.</div> </td> </tr> </table> </div>
</div>
<div class="q" id="p_23J_1423"> <div class="divNumber">109.</div> <div class="p"> <table class="singleColumn"> <tr> <td> <div class="pN">1423</div> <div class="G">“Hatthānīkaṁ rathānīkaṁ,</div> </td> </tr> <tr> <td> <div class="G">asse pattī ca vammino;</div> </td> </tr> <tr> <td> <div class="G">Nivesanāni rammāni,</div> </td> </tr> <tr> <td> <div class="G">ahaṁ putta dadāmi te.</div> </td> </tr> </table> </div>
</div>
<div class="q" id="p_23J_1424"> <div class="divNumber">110.</div> <div class="p"> <table class="singleColumn"> <tr> <td> <div class="pN">1424</div> <div class="G">Itthāgārampi te dammi,</div> </td> </tr> <tr> <td> <div class="G">sabbālaṅkārabhūsitaṁ;</div> </td> </tr> <tr> <td> <div class="G">Tā putta paṭipajjassu,</div> </td> </tr> <tr> <td> <div class="G">tvaṁ no rājā bhavissasi.</div> </td> </tr> </table> </div>
</div>
<div class="q" id="p_23J_1425"> <div class="divNumber">111.</div> <div class="p"> <table class="singleColumn"> <tr> <td> <div class="pN">1425</div> <div class="G">Kusalā naccagītassa,</div> </td> </tr> <tr> <td> <div class="G">sikkhitā cāturitthiyo;</div> </td> </tr> <tr> <td> <div class="G">Kāme taṁ ramayissanti,</div> </td> </tr> <tr> <td> <div class="G">kiṁ araññe karissasi.</div> </td> </tr> </table> </div>
</div>
<div class="q" id="p_23J_1426"> <div class="divNumber">112.</div> <div class="p"> <table class="singleColumn"> <tr> <td> <div class="pN">1426</div> <div class="G">Paṭirājūhi te kaññā,</div> </td> </tr> <tr> <td> <div class="G">ānayissaṁ alaṅkatā;</div> </td> </tr> <tr> <td> <div class="G">Tāsu putte janetvāna,</div> </td> </tr> <tr> <td> <div class="G">atha pacchā pabbajissasi.</div> </td> </tr> </table> </div>
</div>
<div class="q" id="p_23J_1427"> <div class="divNumber">113.</div> <div class="p"> <table class="singleColumn"> <tr> <td> <div class="pN">1427</div> <div class="G">Yuvā ca daharo cāsi,</div> </td> </tr> <tr> <td> <div class="G">paṭhamuppattiko susu;</div> </td> </tr> <tr> <td> <div class="G">Rajjaṁ kārehi bhaddante,</div> </td> </tr> <tr> <td> <div class="G">kiṁ araññe karissasi.</div> </td> </tr> </table> </div>
</div>
<div class="q" id="p_23J_1428"> <div class="divNumber">114.</div> <div class="p"> <table class="singleColumn"> <tr> <td> <div class="pN">1428</div> <div class="G">Koṭṭhāgārañca kosañca,</div> </td> </tr> <tr> <td> <div class="G">vāhanāni balāni ca;</div> </td> </tr> <tr> <td> <div class="G">Nivesanāni rammāni,</div> </td> </tr> <tr> <td> <div class="G">ahaṁ putta dadāmi te.</div> </td> </tr> </table> </div>
</div>
<div class="q" id="p_23J_1429"> <div class="divNumber">115.</div> <div class="p"> <table class="singleColumn"> <tr> <td> <div class="pN">1429</div> <div class="G">Gomaṇḍalaparibyūḷho,</div> </td> </tr> <tr> <td> <div class="G">dāsisaṅghapurakkhato;</div> </td> </tr> <tr> <td> <div class="G">Rajjaṁ kārehi bhaddante,</div> </td> </tr> <tr> <td> <div class="G">kiṁ araññe karissasi”.</div> </td> </tr> </table> </div>
</div>
<div class="q" id="p_23J_1430"> <div class="divNumber">116.</div> <div class="p"> <table class="singleColumn"> <tr> <td> <div class="pN">1430</div> <div class="G">“Kiṁ dhanena yaṁ khīyetha,</div> </td> </tr> <tr> <td> <div class="G">Kiṁ bhariyāya marissati;</div> </td> </tr> <tr> <td> <div class="G">Kiṁ yobbanena jiṇṇena,</div> </td> </tr> <tr> <td> <div class="G">Yaṁ jarāyābhibhuyyati.</div> </td> </tr> </table> </div>
</div>
<div class="q" id="p_23J_1431"> <div class="divNumber">117.</div> <div class="p"> <table class="singleColumn"> <tr> <td> <div class="pN">1431</div> <div class="G">Tattha kā nandi kā khiḍḍā,</div> </td> </tr> <tr> <td> <div class="G">kā rati kā dhanesanā;</div> </td> </tr> <tr> <td> <div class="G">Kiṁ me puttehi dārehi,</div> </td> </tr> <tr> <td> <div class="G">rāja muttosmi bandhanā.</div> </td> </tr> </table> </div>
</div>
<div class="q" id="p_23J_1432"> <div class="divNumber">118.</div> <div class="p"> <table class="singleColumn"> <tr> <td> <div class="pN">1432</div> <div class="G">Yohaṁ evaṁ pajānāmi,</div> </td> </tr> <tr> <td> <div class="G">maccu me nappamajjati;</div> </td> </tr> <tr> <td> <div class="G">Antakenādhipannassa,</div> </td> </tr> <tr> <td> <div class="G">kā ratī kā dhanesanā.</div> </td> </tr> </table> </div>
</div>
<div class="q" id="p_23J_1433"> <div class="divNumber">119.</div> <div class="p"> <table class="singleColumn"> <tr> <td> <div class="pN">1433</div> <div class="G">Phalānamiva pakkānaṁ,</div> </td> </tr> <tr> <td> <div class="G">niccaṁ patanato bhayaṁ;</div> </td> </tr> <tr> <td> <div class="G">Evaṁ jātāna maccānaṁ,</div> </td> </tr> <tr> <td> <div class="G">niccaṁ maraṇato bhayaṁ.</div> </td> </tr> </table> </div>
</div>
<div class="q" id="p_23J_1434"> <div class="divNumber">120.</div> <div class="p"> <table class="singleColumn"> <tr> <td> <div class="pN">1434</div> <div class="G">Sāyameke na dissanti,</div> </td> </tr> <tr> <td> <div class="G">pāto diṭṭhā bahū janā;</div> </td> </tr> <tr> <td> <div class="G">Pāto eke na dissanti,</div> </td> </tr> <tr> <td> <div class="G">sāyaṁ diṭṭhā bahū janā.</div> </td> </tr> </table> </div>
</div>
<div class="q" id="p_23J_1435"> <div class="divNumber">121.</div> <div class="p"> <table class="singleColumn"> <tr> <td> <div class="pN">1435</div> <div class="G">Ajjeva kiccaṁ ātapaṁ,</div> </td> </tr> <tr> <td> <div class="G">ko jaññā maraṇaṁ suve;</div> </td> </tr> <tr> <td> <div class="G">Na hi no saṅgaraṁ tena,</div> </td> </tr> <tr> <td> <div class="G">mahāsenena maccunā.</div> </td> </tr> </table> </div>
</div>
<div class="q" id="p_23J_1436"> <div class="divNumber">122.</div> <div class="p"> <table class="singleColumn"> <tr> <td> <div class="pN">1436</div> <div class="G">Corā dhanassa patthenti,</div> </td> </tr> <tr> <td> <div class="G">rāja muttosmi bandhanā;</div> </td> </tr> <tr> <td> <div class="G">Ehi rāja nivattassu,</div> </td> </tr> <tr> <td> <div class="G">nāhaṁ rajjena matthiko”ti.</div> </td> </tr> </table> </div>
</div>
<div class="CENTER" id="p_23J_1437">
<span class="pN">1437</span>Mūgapakkhajātakaṁ paṭhamaṁ.</div>
</html>
