<html>
<div class="i">1.15 Attadaṇḍasuttaniddesa</div>
<div class="h">Aṭṭhakavagga</div>
<div class="h">Attadaṇḍasuttaniddesa</div>
<div class="q" id="p_24Mn_1572"> <div class="p">
<span class="pN">1572</span>Atha attadaṇḍasuttaniddesaṁ vakkhati— </div>
</div>
<div class="q" id="p_24Mn_1573"> <div class="divNumber">170.</div> <div class="p"> <table class="singleColumn"> <tr> <td> <div class="pN">1573</div> <div class="G"><span class="bold">Attadaṇḍā bhayaṁ jātaṁ,</span></div> </td> </tr> <tr> <td> <div class="G"><span class="bold">janaṁ passatha medhagaṁ;</span></div> </td> </tr> <tr> <td> <div class="G"><span class="bold">Saṁvegaṁ kittayissāmi,</span></div> </td> </tr> <tr> <td> <div class="G"><span class="bold">yathā saṁvijitaṁ mayā.</span></div> </td> </tr> </table> </div>
</div>
<div class="q" id="p_24Mn_1574"> <div class="p">
<span class="pN">1574</span><span class="bold">Attadaṇḍā bhayaṁ jātan</span>ti. <span class="bold">Daṇḍā</span>ti tayo daṇḍā— kāyadaṇḍo, vacīdaṇḍo, manodaṇḍo. Tividhaṁ kāyaduccaritaṁ kāyadaṇḍo, catubbidhaṁ vacīduccaritaṁ vacīdaṇḍo, tividhaṁ manoduccaritaṁ manodaṇḍo. <span class="bold">Bhayan</span>ti dve bhayāni— diṭṭhadhammikañca bhayaṁ samparāyikañca bhayaṁ. Katamaṁ diṭṭhadhammikaṁ bhayaṁ? Idhekacco kāyena duccaritaṁ carati, vācāya duccaritaṁ carati, manasā duccaritaṁ carati, pāṇampi hanati, adinnampi ādiyati, sandhimpi chindati, nillopampi harati, ekāgārikampi karoti, paripanthepi tiṭṭhati, paradārampi gacchati, musāpi bhaṇati. Tamenaṁ gahetvā rañño dassenti— “ayaṁ, deva, coro āgucārī. Imassa yaṁ icchasi taṁ daṇḍaṁ paṇehī”ti. Tamenaṁ rājā paribhāsati. So paribhāsapaccayā bhayampi uppādeti, dukkhaṁ domanassaṁ paṭisaṁvedeti. Etaṁ bhayaṁ dukkhaṁ domanassaṁ kuto tassa? Attadaṇḍato jātaṁ sañjātaṁ nibbattaṁ abhinibbattaṁ pātubhūtaṁ. </div>
</div>
<div class="q" id="p_24Mn_1575"> <div class="p">
<span class="pN">1575</span>Ettakenapi rājā na tussati. Tamenaṁ rājā bandhāpeti andubandhanena vā rajjubandhanena vā saṅkhalikabandhanena vā vettabandhanena vā latābandhanena vā pakkhepabandhanena vā parikkhepabandhanena vā gāmabandhanena vā nigamabandhanena vā nagarabandhanena vā raṭṭhabandhanena vā janapadabandhanena vā antamaso savacanīyampi karoti— “na te labbhā ito pakkamitun”ti. So bandhanapaccayāpi dukkhaṁ domanassaṁ paṭisaṁvedeti. Etaṁ bhayaṁ dukkhaṁ domanassaṁ kuto tassa? Attadaṇḍato jātaṁ sañjātaṁ nibbattaṁ abhinibbattaṁ pātubhūtaṁ. </div>
</div>
<div class="q" id="p_24Mn_1576"> <div class="p">
<span class="pN">1576</span>Ettakenapi rājā na tussati. Rājā tassa dhanaṁ āharāpeti— sataṁ vā sahassaṁ vā satasahassaṁ vā. So dhanajānipaccayāpi dukkhaṁ domanassaṁ paṭisaṁvedeti. Etaṁ bhayaṁ dukkhaṁ domanassaṁ kuto tassa? Attadaṇḍato jātaṁ sañjātaṁ nibbattaṁ abhinibbattaṁ pātubhūtaṁ. </div>
</div>
<div class="q" id="p_24Mn_1577"> <div class="p">
<span class="pN">1577</span>Ettakenapi rājā na tussati. Tamenaṁ rājā vividhā kammakāraṇā kārāpeti— kasāhipi tāḷeti, vettehipi tāḷeti, aḍḍhadaṇḍakehipi tāḷeti, hatthampi chindati, pādampi chindati, hatthapādampi chindati, kaṇṇampi chindati, nāsampi chindati, kaṇṇanāsampi chindati, bilaṅgathālikampi karoti, saṅkhamuṇḍikampi karoti, rāhumukhampi karoti, jotimālikampi karoti, hatthapajjotikampi karoti, erakavattikampi karoti, cīrakavāsikampi karoti, eṇeyyakampi karoti, baḷisamaṁsikampi karoti, kahāpaṇikampi karoti, khārāpatacchikampi karoti, palighaparivattakampi karoti, palālapīṭhakampi karoti, tattenapi telena osiñcati, sunakhehipi khādāpeti, jīvantampi sūle uttāseti, asināpi sīsaṁ chindati. So kammakāraṇapaccayāpi dukkhaṁ domanassaṁ paṭisaṁvedeti. Etaṁ bhayaṁ dukkhaṁ domanassaṁ kuto tassa? Attadaṇḍato jātaṁ sañjātaṁ nibbattaṁ abhinibbattaṁ pātubhūtaṁ. Rājā imesaṁ catunnaṁ daṇḍānaṁ issaro. </div>
</div>
<div class="q" id="p_24Mn_1578"> <div class="p">
<span class="pN">1578</span>So sakena kammena kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati. Tamenaṁ nirayapālā pañcavidhabandhanaṁ nāma kammakāraṇaṁ kārenti— tattaṁ ayokhilaṁ hatthe gamenti, tattaṁ ayokhilaṁ dutiye hatthe gamenti, tattaṁ ayokhilaṁ pāde gamenti, tattaṁ ayokhilaṁ dutiye pāde gamenti, tattaṁ ayokhilaṁ majjhe urasmiṁ gamenti. So tattha dukkhā tibbā kaṭukā vedanā vedeti; na ca tāva kālaṁ karoti yāva na taṁ pāpakammaṁ byantīhoti. Etaṁ bhayaṁ dukkhaṁ domanassaṁ kuto tassa? Attadaṇḍato jātaṁ sañjātaṁ nibbattaṁ abhinibbattaṁ pātubhūtaṁ. </div>
</div>
<div class="q" id="p_24Mn_1579"> <div class="p">
<span class="pN">1579</span>Tamenaṁ nirayapālā saṁvesetvā kuṭhārīhi tacchenti. So tattha dukkhā tibbā kaṭukā vedanā vedeti; na ca tāva kālaṁ karoti yāva na taṁ pāpakammaṁ byantīhoti. Tamenaṁ nirayapālā uddhampādaṁ adhosiraṁ gahetvā vāsīhi tacchenti. Tamenaṁ nirayapālā rathe yojetvā ādittāya pathaviyā sampajjalitāya sajotibhūtāya sārentipi paccāsārentipi…pe… tamenaṁ nirayapālā mahantaṁ aṅgārapabbataṁ ādittaṁ sampajjalitaṁ sajotibhūtaṁ āropentipi oropentipi…pe… tamenaṁ nirayapālā uddhampādaṁ adhosiraṁ gahetvā tattāya lohakumbhiyā pakkhipanti ādittāya sampajjalitāya sajotibhūtāya. So tattha pheṇuddehakaṁ paccati. So tattha pheṇuddehakaṁ paccamāno sakimpi uddhaṁ gacchati, sakimpi adho gacchati, sakimpi tiriyaṁ gacchati. So tattha dukkhā tibbā kaṭukā vedanā vedeti; na ca tāva kālaṁ karoti yāva na taṁ pāpakammaṁ byantīhoti. Etaṁ bhayaṁ dukkhaṁ domanassaṁ kuto tassa? Attadaṇḍato jātaṁ sañjātaṁ nibbattaṁ abhinibbattaṁ pātubhūtaṁ. Tamenaṁ nirayapālā mahāniraye pakkhipanti. So kho pana mahānirayo— </div>
</div>
<div class="q" id="p_24Mn_1580"> <div class="p"> <table class="singleColumn"> <tr> <td> <div class="pN">1580</div> <div class="G">Catukkaṇṇo catudvāro,</div> </td> </tr> <tr> <td> <div class="G">vibhatto bhāgaso mito;</div> </td> </tr> <tr> <td> <div class="G">Ayopākārapariyanto,</div> </td> </tr> <tr> <td> <div class="G">ayasā paṭikujjito.</div> </td> </tr> </table> </div>
</div>
<div class="q" id="p_24Mn_1581"> <div class="p"> <table class="singleColumn"> <tr> <td> <div class="pN">1581</div> <div class="G">Tassa ayomayā bhūmi,</div> </td> </tr> <tr> <td> <div class="G">jalitā tejasā yutā;</div> </td> </tr> <tr> <td> <div class="G">Samantā yojanasataṁ,</div> </td> </tr> <tr> <td> <div class="G">pharitvā tiṭṭhati sabbadā.</div> </td> </tr> </table> </div>
</div>
<div class="q" id="p_24Mn_1582"> <div class="p"> <table class="singleColumn"> <tr> <td> <div class="pN">1582</div> <div class="G">Kadariyātapanā ghorā,</div> </td> </tr> <tr> <td> <div class="G">accimanto durāsadā;</div> </td> </tr> <tr> <td> <div class="G">Lomahaṁsanarūpā ca,</div> </td> </tr> <tr> <td> <div class="G">bhesmā paṭibhayā dukhā.</div> </td> </tr> </table> </div>
</div>
<div class="q" id="p_24Mn_1583"> <div class="p"> <table class="singleColumn"> <tr> <td> <div class="pN">1583</div> <div class="G">Puratthimāya bhittiyā,</div> </td> </tr> <tr> <td> <div class="G">accikkhandho samuṭṭhito;</div> </td> </tr> <tr> <td> <div class="G">Dahanto pāpakammante,</div> </td> </tr> <tr> <td> <div class="G">pacchimāya paṭihaññati.</div> </td> </tr> </table> </div>
</div>
<div class="q" id="p_24Mn_1584"> <div class="p"> <table class="singleColumn"> <tr> <td> <div class="pN">1584</div> <div class="G">Pacchimāya ca bhittiyā,</div> </td> </tr> <tr> <td> <div class="G">Accikkhandho samuṭṭhito;</div> </td> </tr> <tr> <td> <div class="G">Dahanto pāpakammante,</div> </td> </tr> <tr> <td> <div class="G">Puratthimāya paṭihaññati.</div> </td> </tr> </table> </div>
</div>
<div class="q" id="p_24Mn_1585"> <div class="p"> <table class="singleColumn"> <tr> <td> <div class="pN">1585</div> <div class="G">Uttarāya ca bhittiyā,</div> </td> </tr> <tr> <td> <div class="G">accikkhandho samuṭṭhito;</div> </td> </tr> <tr> <td> <div class="G">Dahanto pāpakammante,</div> </td> </tr> <tr> <td> <div class="G">dakkhiṇāya paṭihaññati.</div> </td> </tr> </table> </div>
</div>
<div class="q" id="p_24Mn_1586"> <div class="p"> <table class="singleColumn"> <tr> <td> <div class="pN">1586</div> <div class="G">Dakkhiṇāya ca bhittiyā,</div> </td> </tr> <tr> <td> <div class="G">accikkhandho samuṭṭhito;</div> </td> </tr> <tr> <td> <div class="G">Dahanto pāpakammante,</div> </td> </tr> <tr> <td> <div class="G">uttarāya paṭihaññati.</div> </td> </tr> </table> </div>
</div>
<div class="q" id="p_24Mn_1587"> <div class="p"> <table class="singleColumn"> <tr> <td> <div class="pN">1587</div> <div class="G">Heṭṭhato ca samuṭṭhāya,</div> </td> </tr> <tr> <td> <div class="G">accikkhandho bhayānako;</div> </td> </tr> <tr> <td> <div class="G">Dahanto pāpakammante,</div> </td> </tr> <tr> <td> <div class="G">chadanasmiṁ paṭihaññati.</div> </td> </tr> </table> </div>
</div>
<div class="q" id="p_24Mn_1588"> <div class="p"> <table class="singleColumn"> <tr> <td> <div class="pN">1588</div> <div class="G">Chadanamhā samuṭṭhāya,</div> </td> </tr> <tr> <td> <div class="G">accikkhandho bhayānako;</div> </td> </tr> <tr> <td> <div class="G">Dahanto pāpakammante,</div> </td> </tr> <tr> <td> <div class="G">bhūmiyaṁ paṭihaññati.</div> </td> </tr> </table> </div>
</div>
<div class="q" id="p_24Mn_1589"> <div class="p"> <table class="singleColumn"> <tr> <td> <div class="pN">1589</div> <div class="G">Ayokapālamādittaṁ,</div> </td> </tr> <tr> <td> <div class="G">santattaṁ jalitaṁ yathā;</div> </td> </tr> <tr> <td> <div class="G">Evaṁ avīcinirayo,</div> </td> </tr> <tr> <td> <div class="G">heṭṭhā upari passato.</div> </td> </tr> </table> </div>
</div>
<div class="q" id="p_24Mn_1590"> <div class="p"> <table class="singleColumn"> <tr> <td> <div class="pN">1590</div> <div class="G">Tattha sattā mahāluddā,</div> </td> </tr> <tr> <td> <div class="G">mahākibbisakārino;</div> </td> </tr> <tr> <td> <div class="G">Accantapāpakammantā,</div> </td> </tr> <tr> <td> <div class="G">paccanti na ca miyyare.</div> </td> </tr> </table> </div>
</div>
<div class="q" id="p_24Mn_1591"> <div class="p"> <table class="singleColumn"> <tr> <td> <div class="pN">1591</div> <div class="G">Jātavedasamo kāyo,</div> </td> </tr> <tr> <td> <div class="G">tesaṁ nirayavāsinaṁ;</div> </td> </tr> <tr> <td> <div class="G">Passa kammānaṁ daḷhattaṁ,</div> </td> </tr> <tr> <td> <div class="G">na bhasmā hoti napī masi.</div> </td> </tr> </table> </div>
</div>
<div class="q" id="p_24Mn_1592"> <div class="p"> <table class="singleColumn"> <tr> <td> <div class="pN">1592</div> <div class="G">Puratthimenapi dhāvanti,</div> </td> </tr> <tr> <td> <div class="G">tato dhāvanti pacchimaṁ;</div> </td> </tr> <tr> <td> <div class="G">Uttarenapi dhāvanti,</div> </td> </tr> <tr> <td> <div class="G">tato dhāvanti dakkhiṇaṁ.</div> </td> </tr> </table> </div>
</div>
<div class="q" id="p_24Mn_1593"> <div class="p"> <table class="singleColumn"> <tr> <td> <div class="pN">1593</div> <div class="G">Yaṁ yaṁ disaṁ padhāvanti,</div> </td> </tr> <tr> <td> <div class="G">taṁ taṁ dvāraṁ pidhīyati;</div> </td> </tr> <tr> <td> <div class="G">Abhinikkhamitāsā te,</div> </td> </tr> <tr> <td> <div class="G">sattā mokkhagavesino.</div> </td> </tr> </table> </div>
</div>
<div class="q" id="p_24Mn_1594"> <div class="p"> <table class="singleColumn"> <tr> <td> <div class="pN">1594</div> <div class="G">Na te tato nikkhamituṁ,</div> </td> </tr> <tr> <td> <div class="G">labhanti kammapaccayā;</div> </td> </tr> <tr> <td> <div class="G">Tesañca pāpakammantaṁ,</div> </td> </tr> <tr> <td> <div class="G">avipakkaṁ kataṁ bahunti.</div> </td> </tr> </table> </div>
</div>
<div class="q" id="p_24Mn_1595"> <div class="p">
<span class="pN">1595</span>Etaṁ bhayaṁ dukkhaṁ domanassaṁ kuto tassa? Attadaṇḍato jātaṁ sañjātaṁ nibbattaṁ abhinibbattaṁ pātubhūtaṁ. Yāni ca nerayikāni dukkhāni yāni ca tiracchānayonikāni dukkhāni yāni ca pettivisayikāni dukkhāni yāni ca mānusikāni dukkhāni; tāni kuto jātāni kuto sañjātāni kuto nibbattāni kuto abhinibbattāni kuto pātubhūtāni? Attadaṇḍato jātāni sañjātāni nibbattāni abhinibbattāni pātubhūtānīti— attadaṇḍā bhayaṁ jātaṁ. </div>
</div>
<div class="q" id="p_24Mn_1596"> <div class="p">
<span class="pN">1596</span><span class="bold">Janaṁ passatha medhagan</span>ti. <span class="bold">Janan</span>ti khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca medhagaṁ janaṁ kalahaṁ janaṁ viruddhaṁ janaṁ paṭiviruddhaṁ janaṁ āhataṁ janaṁ paccāhataṁ janaṁ āghātitaṁ janaṁ paccāghātitaṁ janaṁ passatha dakkhatha oloketha nijjhāyetha upaparikkhathāti— janaṁ passatha medhagaṁ. </div>
</div>
<div class="q" id="p_24Mn_1597"> <div class="p">
<span class="pN">1597</span><span class="bold">Saṁvegaṁ kittayissāmī</span>ti. Saṁvegaṁ ubbegaṁ utrāsaṁ bhayaṁ pīḷanaṁ ghaṭṭanaṁ upaddavaṁ upasaggaṁ. <span class="bold">Kittayissāmī</span>ti pakittayissāmi ācikkhissāmi desessāmi paññapessāmi paṭṭhapessāmi vivarissāmi vibhajissāmi uttānīkarissāmi pakāsissāmīti— saṁvegaṁ kittayissāmi. </div>
</div>
<div class="q" id="p_24Mn_1598"> <div class="p">
<span class="pN">1598</span><span class="bold">Yathā saṁvijitaṁ mayā</span>ti. Yathā mayā attanāyeva attānaṁ saṁvejito ubbejito saṁvegamāpāditoti— yathā saṁvijitaṁ mayā. </div>
</div>
<div class="q" id="p_24Mn_1599"> <div class="p">
<span class="pN">1599</span>Tenāha bhagavā— </div>
</div>
<div class="q" id="p_24Mn_1600"> <div class="p"> <table class="singleColumn"> <tr> <td> <div class="pN">1600</div> <div class="G">“Attadaṇḍā bhayaṁ jātaṁ,</div> </td> </tr> <tr> <td> <div class="G">janaṁ passatha medhagaṁ;</div> </td> </tr> <tr> <td> <div class="G">Saṁvegaṁ kittayissāmi,</div> </td> </tr> <tr> <td> <div class="G">yathā saṁvijitaṁ mayā”ti.</div> </td> </tr> </table> </div>
</div>
<div class="q" id="p_24Mn_1601"> <div class="divNumber">171.</div> <div class="p"> <table class="singleColumn"> <tr> <td> <div class="pN">1601</div> <div class="G"><span class="bold">Phandamānaṁ pajaṁ disvā,</span></div> </td> </tr> <tr> <td> <div class="G"><span class="bold">macche appodake yathā;</span></div> </td> </tr> <tr> <td> <div class="G"><span class="bold">Aññamaññehi byāruddhe,</span></div> </td> </tr> <tr> <td> <div class="G"><span class="bold">disvā maṁ bhayamāvisi.</span></div> </td> </tr> </table> </div>
</div>
<div class="q" id="p_24Mn_1602"> <div class="p">
<span class="pN">1602</span><span class="bold">Phandamānaṁ pajaṁ disvā</span>ti. <span class="bold">Pajā</span>ti sattādhivacanaṁ. Pajaṁ taṇhāphandanāya phandamānaṁ diṭṭhiphandanāya phandamānaṁ kilesaphandanāya phandamānaṁ duccaritaphandanāya phandamānaṁ payogaphandanāya phandamānaṁ vipākaphandanāya phandamānaṁ rattaṁ rāgena phandamānaṁ duṭṭhaṁ dosena phandamānaṁ mūḷhaṁ mohena phandamānaṁ vinibaddhaṁ mānena phandamānaṁ parāmaṭṭhaṁ diṭṭhiyā phandamānaṁ vikkhepagataṁ uddhaccena phandamānaṁ aniṭṭhaṅgataṁ vicikicchāya phandamānaṁ thāmagataṁ anusayehi phandamānaṁ lābhena phandamānaṁ alābhena phandamānaṁ yasena phandamānaṁ ayasena phandamānaṁ pasaṁsāya phandamānaṁ nindāya phandamānaṁ sukhena phandamānaṁ dukkhena phandamānaṁ jātiyā phandamānaṁ jarāya phandamānaṁ byādhinā phandamānaṁ maraṇena phandamānaṁ sokaparidevadukkhadomanassupāyāsehi phandamānaṁ nerayikena dukkhena phandamānaṁ tiracchānayonikena dukkhena phandamānaṁ pettivisayikena dukkhena phandamānaṁ mānusikena dukkhena phandamānaṁ gabbhokkantimūlakena dukkhena… gabbhaṭṭhitimūlakena dukkhena… gabbhavuṭṭhānamūlakena dukkhena… jātassūpanibandhakena dukkhena… jātassa parādheyyakena dukkhena… attūpakkamena dukkhena… parūpakkamena dukkhena… dukkhadukkhena… saṅkhāradukkhena… vipariṇāmadukkhena… cakkhurogena dukkhena… sotarogena… ghānarogena… jivhārogena… kāyarogena… sīsarogena… kaṇṇarogena… mukharogena… dantarogena… kāsena… sāsena… pināsena… ḍāhena… jarena… kucchirogena… mucchāya… pakkhandikāya… sūlāya… visūcikāya… kuṭṭhena… gaṇḍena… kilāsena… sosena… apamārena… dadduyā… kaṇḍuyā… kacchuyā… rakhasāya… vitacchikāya… lohitena… pittena… madhumehena… aṁsāya… pīḷakāya… bhagandalāya… pittasamuṭṭhānena ābādhena… semhasamuṭṭhānena ābādhena… vātasamuṭṭhānena ābādhena… sannipātikena ābādhena… utupariṇāmajena ābādhena… visamaparihārajena ābādhena… opakkamikena ābādhena… kammavipākajena ābādhena… sītena… uṇhena… jighacchāya… pipāsāya… uccārena… passāvena… ḍaṁsamakasavātātapasarīsapasamphassena dukkhena… mātumaraṇena dukkhena… pitumaraṇena dukkhena… bhātumaraṇena dukkhena… bhaginimaraṇena dukkhena… puttamaraṇena dukkhena… dhītumaraṇena dukkhena… ñātimaraṇena dukkhena… bhogabyasanena dukkhena… rogabyasanena dukkhena… sīlabyasanena dukkhena… diṭṭhibyasanena dukkhena phandamānaṁ samphandamānaṁ vipphandamānaṁ vedhamānaṁ pavedhamānaṁ sampavedhamānaṁ. <span class="bold">Disvā</span>ti disvā passitvā tulayitvā tīrayitvā vibhāvayitvā vibhūtaṁ katvāti— phandamānaṁ pajaṁ disvā. </div>
</div>
<div class="q" id="p_24Mn_1603"> <div class="p">
<span class="pN">1603</span><span class="bold">Macche appodake yathā</span>ti yathā macchā appodake udakapariyādāne kākehi vā kulalehi vā balākāhi vā paripātiyamānā ukkhipiyamānā khajjamānā phandanti samphandanti vipphandanti vedhanti pavedhanti sampavedhanti; evamevaṁ pajā taṇhāphandanāya phandanti…pe… diṭṭhibyasanena dukkhena phandanti samphandanti vipphandanti vedhanti pavedhanti sampavedhantīti— macche appodake yathā. </div>
</div>
<div class="q" id="p_24Mn_1604"> <div class="p">
<span class="pN">1604</span><span class="bold">Aññamaññehi byāruddhe</span>ti aññamaññaṁ sattā viruddhā paṭiviruddhā āhatā paccāhatā āghātitā paccāghātitā. Rājānopi rājūhi vivadanti, khattiyāpi khattiyehi vivadanti, brāhmaṇāpi brāhmaṇehi vivadanti, gahapatīpi gahapatīhi vivadanti, mātāpi puttena vivadati, puttopi mātarā vivadati, pitāpi puttena vivadati, puttopi pitarā vivadati, bhātāpi bhātarā vivadati, bhaginīpi bhaginiyā vivadati, bhātāpi bhaginiyā vivadati, bhaginipi bhātarā vivadati, sahāyopi sahāyena vivadati; te tattha kalahaviggahavivādāpannā aññamaññaṁ pāṇīhipi upakkamanti, leḍḍūhipi upakkamanti, daṇḍehipi upakkamanti, satthehipi upakkamanti, te tattha maraṇampi nigacchanti maraṇamattampi dukkhanti— aññamaññehi byāruddhe. </div>
</div>
<div class="q" id="p_24Mn_1605"> <div class="p">
<span class="pN">1605</span><span class="bold">Disvā maṁ bhayamāvisī</span>ti. <span class="bold">Disvā</span>ti disvā passitvā tulayitvā tīrayitvā vibhāvayitvā vibhūtaṁ katvā bhayaṁ pīḷanaṁ ghaṭṭanaṁ upaddavo upasaggo āvisīti— disvā maṁ bhayamāvisi. </div>
</div>
<div class="q" id="p_24Mn_1606"> <div class="p">
<span class="pN">1606</span>Tenāha bhagavā— </div>
</div>
<div class="q" id="p_24Mn_1607"> <div class="p"> <table class="singleColumn"> <tr> <td> <div class="pN">1607</div> <div class="G">“Phandamānaṁ pajaṁ disvā,</div> </td> </tr> <tr> <td> <div class="G">macche appodake yathā;</div> </td> </tr> <tr> <td> <div class="G">Aññamaññehi byāruddhe,</div> </td> </tr> <tr> <td> <div class="G">disvā maṁ bhayamāvisī”ti.</div> </td> </tr> </table> </div>
</div>
<div class="q" id="p_24Mn_1608"> <div class="divNumber">172.</div> <div class="p"> <table class="singleColumn"> <tr> <td> <div class="pN">1608</div> <div class="G"><span class="bold">Samantamasāro loko,</span></div> </td> </tr> <tr> <td> <div class="G"><span class="bold">disā sabbā sameritā;</span></div> </td> </tr> <tr> <td> <div class="G"><span class="bold">Icchaṁ bhavanamattano,</span></div> </td> </tr> <tr> <td> <div class="G"><span class="bold">nāddasāsiṁ anositaṁ.</span></div> </td> </tr> </table> </div>
</div>
<div class="q" id="p_24Mn_1609"> <div class="p">
<span class="pN">1609</span><span class="bold">Samantamasāro loko</span>ti. <span class="bold">Loko</span>ti nirayaloko tiracchānayoniloko pettivisayaloko manussaloko devaloko, khandhaloko dhātuloko āyatanaloko, ayaṁ loko paro loko, brahmaloko devaloko— ayaṁ vuccati loko. Nirayaloko asāro nissāro sārāpagato niccasārasārena vā sukhasārasārena vā attasārasārena vā niccena vā dhuvena vā sassatena vā avipariṇāmadhammena vā. Tiracchānayoniloko… pettivisayaloko… manussaloko… devaloko… khandhaloko… dhātuloko… āyatanaloko… ayaṁ loko… paro loko… brahmaloko… devaloko asāro nissāro sārāpagato niccasārasārena vā sukhasārasārena vā attasārasārena vā niccena vā dhuvena vā sassatena vā avipariṇāmadhammena vā. </div>
</div>
<div class="q" id="p_24Mn_1610"> <div class="p">
<span class="pN">1610</span>Yathā pana naḷo asāro nissāro sārāpagato, yathā eraṇḍo asāro nissāro sārāpagato, yathā udumbaro asāro nissāro sārāpagato, yathā setakaccho asāro nissāro sārāpagato, yathā pāribhaddako asāro nissāro sārāpagato, yathā pheṇapiṇḍo asāro nissāro sārāpagato, yathā udakapubbuḷaṁ asāraṁ nissāraṁ sārāpagataṁ, yathā marīci asārā nissārā sārāpagatā, yathā kadalikkhandho asāro nissāro sārāpagato, yathā māyā asārā nissārā sārāpagatā; evamevaṁ nirayaloko asāro nissāro sārāpagato niccasārasārena vā sukhasārasārena vā attasārasārena vā niccena vā dhuvena vā sassatena vā avipariṇāmadhammena vā. </div>
</div>
<div class="q" id="p_24Mn_1611"> <div class="p">
<span class="pN">1611</span>Tiracchānayoniloko… pettivisayaloko… manussaloko… devaloko asāro nissāro sārāpagato niccasārasārena vā sukhasārasārena vā attasārasārena vā niccena vā dhuvena vā sassatena vā avipariṇāmadhammena vā. Khandhaloko… dhātuloko… āyatanaloko… ayaṁ loko… paro loko… brahmaloko… devaloko asāro nissāro sārāpagato niccasārasārena vā sukhasārasārena vā attasārasārena vā niccena vā dhuvena vā sassatena vā avipariṇāmadhammena vāti— samantamasāro loko. </div>
</div>
<div class="q" id="p_24Mn_1612"> <div class="p">
<span class="pN">1612</span><span class="bold">Disā sabbā sameritā</span>ti. Ye puratthimāya disāya saṅkhārā, tepi eritā sameritā calitā ghaṭṭitā aniccatāya jātiyā anugatā jarāya anusaṭā byādhinā abhibhūtā maraṇena abbhāhatā dukkhe patiṭṭhitā atāṇā aleṇā asaraṇā asaraṇībhūtā. Ye pacchimāya disāya saṅkhārā… ye uttarāya disāya saṅkhārā… ye dakkhiṇāya disāya saṅkhārā… ye puratthimāya anudisāya saṅkhārā… ye pacchimāya anudisāya saṅkhārā… ye uttarāya anudisāya saṅkhārā… ye dakkhiṇāya anudisāya saṅkhārā… ye heṭṭhimāya disāya saṅkhārā… ye uparimāya disāya saṅkhārā… ye dasasu disāsu saṅkhārā, tepi eritā sameritā calitā ghaṭṭitā aniccatāya jātiyā anugatā jarāya anusaṭā byādhinā abhibhūtā maraṇena abbhāhatā dukkhe patiṭṭhitā atāṇā aleṇā asaraṇā asaraṇībhūtā. Bhāsitampi cetaṁ— </div>
</div>
<div class="q" id="p_24Mn_1613"> <div class="p"> <table class="singleColumn"> <tr> <td> <div class="pN">1613</div> <div class="G">“Kiñcāpi te taṁ jalatī vimānaṁ,</div> </td> </tr> <tr> <td> <div class="G">Obhāsayaṁ uttariyaṁ disāya;</div> </td> </tr> <tr> <td> <div class="G">Rūpe raṇaṁ disvā sadā pavedhitaṁ,</div> </td> </tr> <tr> <td> <div class="G">Tasmā na rūpe ramatī sumedho.</div> </td> </tr> </table> </div>
</div>
<div class="q" id="p_24Mn_1614"> <div class="p"> <table class="singleColumn"> <tr> <td> <div class="pN">1614</div> <div class="G">Maccunābbhāhato loko,</div> </td> </tr> <tr> <td> <div class="G">jarāya parivārito;</div> </td> </tr> <tr> <td> <div class="G">Taṇhāsallena otiṇṇo,</div> </td> </tr> <tr> <td> <div class="G">icchādhūmāyito sadā.</div> </td> </tr> </table> </div>
</div>
<div class="q" id="p_24Mn_1615"> <div class="p"> <table class="singleColumn"> <tr> <td> <div class="pN">1615</div> <div class="G">Sabbo ādīpito loko,</div> </td> </tr> <tr> <td> <div class="G">sabbo loko padhūpito;</div> </td> </tr> <tr> <td> <div class="G">Sabbo pajjalito loko,</div> </td> </tr> <tr> <td> <div class="G">sabbo loko pakampito”ti.</div> </td> </tr> </table> </div>
</div>
<div class="q" id="p_24Mn_1616"> <div class="p">
<span class="pN">1616</span>Disā sabbā sameritā. </div>
</div>
<div class="q" id="p_24Mn_1617"> <div class="p">
<span class="pN">1617</span><span class="bold">Icchaṁ bhavanamattano</span>ti. Attano bhavanaṁ tāṇaṁ leṇaṁ saraṇaṁ gatiṁ parāyanaṁ icchanto sādiyanto patthayanto pihayanto abhijappantoti— icchaṁ bhavanamattano. <span class="bold">Nāddasāsiṁ anositan</span>ti. Ajjhositaṁyeva addasaṁ, anajjhositaṁ nāddasaṁ, sabbaṁ yobbaññaṁ jarāya ositaṁ, sabbaṁ ārogyaṁ byādhinā ositaṁ, sabbaṁ jīvitaṁ maraṇena ositaṁ, sabbaṁ lābhaṁ alābhena ositaṁ, sabbaṁ yasaṁ ayasena ositaṁ, sabbaṁ pasaṁsaṁ nindāya ositaṁ, sabbaṁ sukhaṁ dukkhena ositaṁ. </div>
</div>
<div class="q" id="p_24Mn_1618"> <div class="p"> <table class="singleColumn"> <tr> <td> <div class="pN">1618</div> <div class="G">“Lābho alābho yaso ayaso ca,</div> </td> </tr> <tr> <td> <div class="G">Nindā pasaṁsā ca sukhaṁ dukhañca;</div> </td> </tr> <tr> <td> <div class="G">Ete aniccā manujesu dhammā,</div> </td> </tr> <tr> <td> <div class="G">Asassatā vipariṇāmadhammā”ti.</div> </td> </tr> </table> </div>
</div>
<div class="q" id="p_24Mn_1619"> <div class="p">
<span class="pN">1619</span>Nāddasāsiṁ anositaṁ. </div>
</div>
<div class="q" id="p_24Mn_1620"> <div class="p">
<span class="pN">1620</span>Tenāha bhagavā— </div>
</div>
<div class="q" id="p_24Mn_1621"> <div class="p"> <table class="singleColumn"> <tr> <td> <div class="pN">1621</div> <div class="G">“Samantamasāro loko,</div> </td> </tr> <tr> <td> <div class="G">disā sabbā sameritā;</div> </td> </tr> <tr> <td> <div class="G">Icchaṁ bhavanamattano,</div> </td> </tr> <tr> <td> <div class="G">nāddasāsiṁ anositan”ti.</div> </td> </tr> </table> </div>
</div>
<div class="q" id="p_24Mn_1622"> <div class="divNumber">173.</div> <div class="p"> <table class="singleColumn"> <tr> <td> <div class="pN">1622</div> <div class="G"><span class="bold">Osāne tveva byāruddhe,</span></div> </td> </tr> <tr> <td> <div class="G"><span class="bold">disvā me aratī ahu;</span></div> </td> </tr> <tr> <td> <div class="G"><span class="bold">Athettha sallamaddakkhiṁ,</span></div> </td> </tr> <tr> <td> <div class="G"><span class="bold">duddasaṁ hadayassitaṁ.</span></div> </td> </tr> </table> </div>
</div>
<div class="q" id="p_24Mn_1623"> <div class="p">
<span class="pN">1623</span><span class="bold">Osāne tveva byāruddhe</span>ti. <span class="bold">Osāne tvevā</span>ti sabbaṁ yobbaññaṁ jarā osāpeti, sabbaṁ ārogyaṁ byādhi osāpeti, sabbaṁ jīvitaṁ maraṇaṁ osāpeti, sabbaṁ lābhaṁ alābho osāpeti, sabbaṁ yasaṁ ayaso osāpeti, sabbaṁ pasaṁsaṁ nindā osāpeti, sabbaṁ sukhaṁ dukkhaṁ osāpetīti— osāne tveva. <span class="bold">Byāruddhe</span>ti yobbaññakāmā sattā jarāya paṭiviruddhā, ārogyakāmā sattā byādhinā paṭiviruddhā, jīvitukāmā sattā maraṇena paṭiviruddhā, lābhakāmā sattā alābhena paṭiviruddhā, yasakāmā sattā ayasena paṭiviruddhā, pasaṁsakāmā sattā nindāya paṭiviruddhā, sukhakāmā sattā dukkhena paṭiviruddhā āhatā paccāhatā āghātitā paccāghātitāti— osāne tveva byāruddhe. </div>
</div>
<div class="q" id="p_24Mn_1624"> <div class="p">
<span class="pN">1624</span><span class="bold">Disvā me aratī ahū</span>ti. <span class="bold">Disvā</span>ti disvā passitvā tulayitvā tīrayitvā vibhāvayitvā vibhūtaṁ katvāti— disvā. <span class="bold">Me aratī</span>ti yā arati yā anabhirati yā anabhiramanā yā ukkaṇṭhitā yā paritasitā <span class="bold">ahū</span>ti— disvā me aratī ahu. </div>
</div>
<div class="q" id="p_24Mn_1625"> <div class="p">
<span class="pN">1625</span><span class="bold">Athettha sallamaddakkhin</span>ti. <span class="bold">Athā</span>ti padasandhi…pe… padānupubbatāpetaṁ— athāti. <span class="bold">Etthā</span>ti sattesu. <span class="bold">Sallan</span>ti satta sallāni— rāgasallaṁ, dosasallaṁ, mohasallaṁ, mānasallaṁ, diṭṭhisallaṁ, sokasallaṁ, kathaṁkathāsallaṁ. <span class="bold">Addakkhin</span>ti addasaṁ adakkhiṁ apassiṁ paṭivijjhinti— athettha sallamaddakkhiṁ. </div>
</div>
<div class="q" id="p_24Mn_1626"> <div class="p">
<span class="pN">1626</span><span class="bold">Duddasaṁ hadayassitan</span>ti. <span class="bold">Duddasan</span>ti duddasaṁ duddakkhaṁ duppassaṁ dubbujjhaṁ duranubujjhaṁ duppaṭivijjhanti— duddasaṁ. <span class="bold">Hadayassitan</span>ti hadayaṁ vuccati cittaṁ. Yaṁ cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho tajjā manoviññāṇadhātu. <span class="bold">Hadayassitan</span>ti hadayanissitaṁ cittasitaṁ cittanissitaṁ cittena sahagataṁ sahajātaṁ saṁsaṭṭhaṁ sampayuttaṁ ekuppādaṁ ekanirodhaṁ ekavatthukaṁ ekārammaṇanti— duddasaṁ hadayassitaṁ. </div>
</div>
<div class="q" id="p_24Mn_1627"> <div class="p">
<span class="pN">1627</span>Tenāha bhagavā— </div>
</div>
<div class="q" id="p_24Mn_1628"> <div class="p"> <table class="singleColumn"> <tr> <td> <div class="pN">1628</div> <div class="G">“Osāne tveva byāruddhe,</div> </td> </tr> <tr> <td> <div class="G">disvā me aratī ahu;</div> </td> </tr> <tr> <td> <div class="G">Athettha sallamaddakkhiṁ,</div> </td> </tr> <tr> <td> <div class="G">duddasaṁ hadayassitan”ti.</div> </td> </tr> </table> </div>
</div>
<div class="q" id="p_24Mn_1629"> <div class="divNumber">174.</div> <div class="p"> <table class="singleColumn"> <tr> <td> <div class="pN">1629</div> <div class="G"><span class="bold">Yena sallena otiṇṇo,</span></div> </td> </tr> <tr> <td> <div class="G"><span class="bold">disā sabbā vidhāvati;</span></div> </td> </tr> <tr> <td> <div class="G"><span class="bold">Tameva sallamabbuyha,</span></div> </td> </tr> <tr> <td> <div class="G"><span class="bold">na dhāvati na sīdati.</span></div> </td> </tr> </table> </div>
</div>
<div class="q" id="p_24Mn_1630"> <div class="p">
<span class="pN">1630</span><span class="bold">Yena sallena otiṇṇo, disā sabbā vidhāvatī</span>ti. <span class="bold">Sallan</span>ti. Satta sallāni— rāgasallaṁ, dosasallaṁ, mohasallaṁ, mānasallaṁ, diṭṭhisallaṁ, sokasallaṁ, kathaṁkathāsallaṁ. Katamaṁ rāgasallaṁ? Yo rāgo sārāgo anunayo anurodho nandirāgo cittassa sārāgo…pe… abhijjhā lobho akusalamūlaṁ— idaṁ rāgasallaṁ. </div>
</div>
<div class="q" id="p_24Mn_1631"> <div class="p">
<span class="pN">1631</span>Katamaṁ dosasallaṁ? “Anatthaṁ me acarī”ti āghāto jāyati “anatthaṁ me caratī”ti āghāto jāyati, “anatthaṁ me carissatī”ti āghāto jāyati…pe… caṇḍikkaṁ asuropo anattamanatā cittassa— idaṁ dosasallaṁ. </div>
</div>
<div class="q" id="p_24Mn_1632"> <div class="p">
<span class="pN">1632</span>Katamaṁ mohasallaṁ? Dukkhe aññāṇaṁ…pe… dukkhanirodhagāminiyā paṭipadāya aññāṇaṁ, pubbante aññāṇaṁ, aparante aññāṇaṁ, pubbantāparante aññāṇaṁ, idappaccayatāpaṭiccasamuppannesu dhammesu aññāṇaṁ. Yaṁ evarūpaṁ adassanaṁ anabhisamayo ananubodho asambodho appaṭivedho asaṅgāhaṇā apariyogāhaṇā asamapekkhanā apaccavekkhanā apaccakkhakammaṁ dummejjhaṁ bālyaṁ moho pamoho sammoho avijjā avijjogho avijjāyogo avijjānusayo avijjāpariyuṭṭhānaṁ avijjālaṅgī moho akusalamūlaṁ— idaṁ mohasallaṁ. </div>
</div>
<div class="q" id="p_24Mn_1633"> <div class="p">
<span class="pN">1633</span>Katamaṁ mānasallaṁ? “Seyyohamasmī”ti māno, “sadisohamasmī”ti māno, “hīnohamasmī”ti māno. Yo evarūpo māno maññanā maññitattaṁ unnati unnamo dhajo sampaggāho ketukamyatā cittassa— idaṁ mānasallaṁ. </div>
</div>
<div class="q" id="p_24Mn_1634"> <div class="p">
<span class="pN">1634</span>Katamaṁ diṭṭhisallaṁ? Vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi. Yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesaggāho viparītaggāho vipallāsaggāho micchāgāho ayāthāvakasmiṁ “yāthāvakan”ti gāho yāvatā dvāsaṭṭhi diṭṭhigatāni— idaṁ diṭṭhisallaṁ. </div>
</div>
<div class="q" id="p_24Mn_1635"> <div class="p">
<span class="pN">1635</span>Katamaṁ sokasallaṁ? Ñātibyasanena vā phuṭṭhassa rogabyasanena vā phuṭṭhassa bhogabyasanena vā phuṭṭhassa sīlabyasanena vā phuṭṭhassa diṭṭhibyasanena vā phuṭṭhassa aññataraññatarena byasanena samannāgatassa aññataraññatarena dukkhadhammena phuṭṭhassa soko socanā socitattaṁ antosoko antoparisoko antoḍāho antopariḍāho cetaso parijjhāyanā domanassaṁ— idaṁ sokasallaṁ. </div>
</div>
<div class="q" id="p_24Mn_1636"> <div class="p">
<span class="pN">1636</span>Katamaṁ kathaṁkathāsallaṁ? Dukkhe kaṅkhā, dukkhasamudaye kaṅkhā, dukkhanirodhe kaṅkhā, dukkhanirodhagāminiyā paṭipadāya kaṅkhā, pubbante kaṅkhā, aparante kaṅkhā, pubbantāparante kaṅkhā, idappaccayatāpaṭiccasamuppannesu dhammesu kaṅkhā. Yā evarūpā kaṅkhā kaṅkhāyanā kaṅkhāyitattaṁ vimati vicikicchā dveḷhakaṁ dvedhāpatho saṁsayo anekaṁsaggāho āsappanā parisappanā apariyogāhaṇā chambhitattaṁ cittassa manovilekho— idaṁ kathaṁkathāsallaṁ. </div>
</div>
<div class="q" id="p_24Mn_1637"> <div class="p">
<span class="pN">1637</span><span class="bold">Yena sallena otiṇṇo, disā sabbā vidhāvatī</span>ti. Rāgasallena otiṇṇo viddho phuṭṭho pareto samohito samannāgato kāyena duccaritaṁ carati, vācāya duccaritaṁ carati, manasā duccaritaṁ carati, pāṇampi hanati, adinnampi ādiyati, sandhimpi chindati, nillopampi harati, ekāgārikampi karoti, paripanthepi tiṭṭhati, paradārampi gacchati, musāpi bhaṇati; evampi rāgasallena otiṇṇo viddho phuṭṭho pareto samohito samannāgato dhāvati vidhāvati sandhāvati saṁsarati. Atha vā rāgasallena otiṇṇo viddho phuṭṭho pareto samohito samannāgato bhoge pariyesanto nāvāya mahāsamuddaṁ pakkhandati. Sītassa purakkhato uṇhassa purakkhato ḍaṁsamakasavātātapasarīsapasamphassehi pīḷiyamāno khuppipāsāya miyyamāno tigumbaṁ gacchati, takkolaṁ gacchati, takkasīlaṁ gacchati, kāḷamukhaṁ gacchati, purapūraṁ gacchati, vesuṅgaṁ gacchati, verāpathaṁ gacchati, javaṁ gacchati, tāmaliṁ gacchati, vaṅkaṁ gacchati, eḷabandhanaṁ gacchati, suvaṇṇakūṭaṁ gacchati, suvaṇṇabhūmiṁ gacchati, tambapaṇṇiṁ gacchati, suppārakaṁ gacchati, bhārukacchaṁ gacchati, suraṭṭhaṁ gacchati, bhaṅgalokaṁ gacchati, bhaṅgaṇaṁ gacchati, paramabhaṅgaṇaṁ gacchati, yonaṁ gacchati, paramayonaṁ gacchati, vinakaṁ gacchati, mūlapadaṁ gacchati, marukantāraṁ gacchati, jaṇṇupathaṁ gacchati, ajapathaṁ gacchati, meṇḍapathaṁ gacchati, saṅkupathaṁ gacchati, chattapathaṁ gacchati, vaṁsapathaṁ gacchati, sakuṇapathaṁ gacchati, mūsikapathaṁ gacchati, daripathaṁ gacchati, vettācāraṁ gacchati; pariyesanto na labhati, alābhamūlakampi dukkhaṁ domanassaṁ paṭisaṁvedeti, pariyesanto labhati, laddhā ārakkhamūlakampi dukkhaṁ domanassaṁ paṭisaṁvedeti “kinti me bhoge neva rājāno hareyyuṁ na corā hareyyuṁ na aggi daheyya na udakaṁ vaheyya na appiyā dāyādā hareyyun”ti. Tassa evaṁ ārakkhato gopayato te bhogā vippalujjanti, so vippayogamūlakampi dukkhaṁ domanassaṁ paṭisaṁvedeti. Evampi rāgasallena otiṇṇo viddho phuṭṭho pareto samohito samannāgato dhāvati vidhāvati sandhāvati saṁsarati. </div>
</div>
<div class="q" id="p_24Mn_1638"> <div class="p">
<span class="pN">1638</span>Dosasallena… mohasallena… mānasallena otiṇṇo viddho phuṭṭho pareto samohito samannāgato kāyena duccaritaṁ carati, vācāya duccaritaṁ carati, manasā duccaritaṁ carati, pāṇampi hanati, adinnampi ādiyati, sandhimpi chindati, nillopampi harati, ekāgārikampi karoti, paripanthepi tiṭṭhati, paradārampi gacchati, musāpi bhaṇati. Evaṁ mānasallena otiṇṇo viddho phuṭṭho pareto samohito samannāgato dhāvati vidhāvati sandhāvati saṁsarati. </div>
</div>
<div class="q" id="p_24Mn_1639"> <div class="p">
<span class="pN">1639</span>Diṭṭhisallena otiṇṇo viddho phuṭṭho pareto samohito samannāgato acelako hoti muttācāro hatthāpalekhano, naehibhadantiko, natiṭṭhabhadantiko; nābhihaṭaṁ, na uddissakataṁ, na nimantanaṁ sādiyati, so na kumbhimukhā paṭiggaṇhāti, na kaḷopimukhā paṭiggaṇhāti, na eḷakamantaraṁ, na daṇḍamantaraṁ, na musalamantaraṁ, na dvinnaṁ bhuñjamānānaṁ, na gabbhiniyā, na pāyamānāya, na purisantaragatāya, na saṁkittīsu, na yattha sā upaṭṭhito hoti, na yattha makkhikā saṇḍasaṇḍacārinī. Na macchaṁ na maṁsaṁ na suraṁ na merayaṁ na thusodakaṁ pivati. So ekāgāriko vā hoti ekālopiko, dvāgāriko vā hoti dvālopiko…pe… sattāgāriko vā hoti sattālopiko. Ekissāpi dattiyā yāpeti, dvīhipi dattīhi yāpeti…pe… sattahipi dattīhi yāpeti. Ekāhikampi āhāraṁ āhāreti, dvīhikampi āhāraṁ āhāreti…pe… sattāhikampi āhāraṁ āhāreti. Iti evarūpaṁ aḍḍhamāsikampi pariyāyabhattabhojanānuyogamanuyutto viharati. Evampi diṭṭhisallena otiṇṇo viddho phuṭṭho pareto samohito samannāgato dhāvati vidhāvati sandhāvati saṁsarati. </div>
</div>
<div class="q" id="p_24Mn_1640"> <div class="p">
<span class="pN">1640</span>Atha vā diṭṭhisallena otiṇṇo viddho phuṭṭho pareto samohito samannāgato so sākabhakkho vā hoti, sāmākabhakkho vā hoti, nīvārabhakkho vā hoti, daddulabhakkho vā hoti, haṭabhakkho vā hoti, kaṇabhakkho vā hoti, ācāmabhakkho vā hoti, piññākabhakkho vā hoti, tilabhakkho vā hoti, tiṇabhakkho vā hoti, gomayabhakkho vā hoti, vanamūlaphalāhāro yāpeti pavattaphalabhojano. So sāṇānipi dhāreti, masāṇānipi dhāreti, chavadussānipi dhāreti, paṁsukūlānipi dhāreti, tirīṭānipi dhāreti, ajinānipi dhāreti, ajinakkhipampi dhāreti, kusacīrampi dhāreti, vākacīrampi dhāreti, phalakacīrampi dhāreti, kesakambalampi dhāreti, ulūkapakkhampi dhāreti, kesamassulocakopi hoti, kesamassulocanānuyogamanuyutto viharati. Ubbhaṭṭhakopi hoti āsanapaṭikkhitto, ukkuṭikopi hoti ukkuṭikappadhānamanuyutto, kaṇṭakāpassayiko hoti, kaṇṭakāpassaye seyyaṁ kappeti, phalakaseyyampi kappeti, thaṇḍilaseyyampi kappeti, ekāpassayiko hoti rajojalladharo, abbhokāsikopi hoti yathāsanthatiko, vekaṭikopi hoti vikaṭabhojanānuyogamanuyutto, apānakopi hoti apānakattamanuyutto, sāyatatiyakampi udakorohanānuyogamanuyutto viharati. Iti evarūpaṁ anekavihitaṁ kāyassa ātāpanaparitāpanānuyogamanuyutto viharati. Evampi diṭṭhisallena otiṇṇo viddho phuṭṭho pareto samohito samannāgato dhāvati vidhāvati sandhāvati saṁsarati. </div>
</div>
<div class="q" id="p_24Mn_1641"> <div class="p">
<span class="pN">1641</span>Sokasallena otiṇṇo viddho phuṭṭho pareto samohito samannāgato socati kilamati paridevati urattāḷiṁ kandati sammohaṁ āpajjati. Vuttañhetaṁ bhagavatā— </div>
</div>
<div class="q" id="p_24Mn_1642"> <div class="p">
<span class="pN">1642</span>“Bhūtapubbaṁ, brāhmaṇa, imissāyeva sāvatthiyā aññatarissā itthiyā mātā kālamakāsi. Sā tassā kālakiriyāya ummattikā khittacittā rathiyāya rathiyaṁ, siṅghāṭakena siṅghāṭakaṁ upasaṅkamitvā evamāha— ‘api me mātaraṁ addassatha, api me mātaraṁ addassathā’ti. </div>
</div>
<div class="q" id="p_24Mn_1643"> <div class="p">
<span class="pN">1643</span>Bhūtapubbaṁ, brāhmaṇa, imissāyeva sāvatthiyā aññatarissā itthiyā pitā kālamakāsi… bhātā kālamakāsi… bhaginī kālamakāsi… putto kālamakāsi… dhītā kālamakāsi… sāmiko kālamakāsi. Sā tassa kālakiriyāya ummattikā khittacittā rathiyāya rathiyaṁ, siṅghāṭakena siṅghāṭakaṁ upasaṅkamitvā evamāha— ‘api me sāmikaṁ addassatha, api me sāmikaṁ addassathā’ti. </div>
</div>
<div class="q" id="p_24Mn_1644"> <div class="p">
<span class="pN">1644</span>Bhūtapubbaṁ, brāhmaṇa, imissāyeva sāvatthiyā aññatarassa purisassa mātā kālamakāsi. So tassā kālakiriyāya ummattako khittacitto rathiyāya rathiyaṁ, siṅghāṭakena siṅghāṭakaṁ upasaṅkamitvā evamāha— ‘api me mātaraṁ addassatha, api me mātaraṁ addassathā’ti. </div>
</div>
<div class="q" id="p_24Mn_1645"> <div class="p">
<span class="pN">1645</span>Bhūtapubbaṁ, brāhmaṇa, imissāyeva sāvatthiyā aññatarassa purisassa pitā kālamakāsi… bhātā kālamakāsi… bhaginī kālamakāsi… putto kālamakāsi… dhītā kālamakāsi… pajāpati kālamakāsi. So tassā kālakiriyāya ummattako khittacitto rathiyāya rathiyaṁ, siṅghāṭakena siṅghāṭakaṁ upasaṅkamitvā evamāha— ‘api me pajāpatiṁ addassatha, api me pajāpatiṁ addassathā’ti. </div>
</div>
<div class="q" id="p_24Mn_1646"> <div class="p">
<span class="pN">1646</span>Bhūtapubbaṁ, brāhmaṇa, imissāyeva sāvatthiyā aññatarā itthī ñātikulaṁ agamāsi. Tassā te ñātakā sāmikaṁ acchinditvā aññassa dātukāmā, sā ca taṁ na icchati. Atha kho sā itthī sāmikaṁ etadavoca— ‘ime maṁ, ayyaputta, ñātakā tava acchinditvā aññassa dātukāmā, ubho mayaṁ marissāmā’ti. Atha kho so puriso taṁ itthiṁ dvidhā chetvā attānaṁ opāteti— ‘ubho pecca bhavissāmā’”ti. Evaṁ sokasallena otiṇṇo viddho phuṭṭho pareto samohito samannāgato dhāvati vidhāvati sandhāvati saṁsarati. </div>
</div>
<div class="q" id="p_24Mn_1647"> <div class="p">
<span class="pN">1647</span>Kathaṁkathāsallena otiṇṇo viddho phuṭṭho pareto samohito samannāgato saṁsayapakkhando hoti vimatipakkhando dveḷhakajāto— “ahosiṁ nu kho ahaṁ atītamaddhānaṁ, nanu kho ahosiṁ atītamaddhānaṁ, kiṁ nu kho ahosiṁ atītamaddhānaṁ, kathaṁ nu kho ahosiṁ atītamaddhānaṁ, kiṁ hutvā kiṁ ahosiṁ nu kho atītamaddhānaṁ, bhavissāmi nu kho ahaṁ anāgatamaddhānaṁ, nanu kho bhavissāmi anāgatamaddhānaṁ, kiṁ nu kho bhavissāmi anāgatamaddhānaṁ, kathaṁ nu kho bhavissāmi anāgatamaddhānaṁ, kiṁ hutvā kiṁ bhavissāmi nu kho anāgatamaddhānaṁ, etarahi vā paccuppannaṁ addhānaṁ ajjhattaṁ kathaṁkathī hoti, ahaṁ nu khosmi, no nu khosmi, kiṁ nu khosmi kathaṁ nu khosmi, ayaṁ nu kho satto kuto āgato, so kuhiṁ gāmī bhavissatī”ti. Evaṁ kathaṁkathāsallena otiṇṇo viddho phuṭṭho pareto samohito samannāgato dhāvati vidhāvati sandhāvati saṁsarati. </div>
</div>
<div class="q" id="p_24Mn_1648"> <div class="p">
<span class="pN">1648</span>Te salle abhisaṅkharoti; te salle abhisaṅkharonto sallābhisaṅkhāravasena puratthimaṁ disaṁ dhāvati, pacchimaṁ disaṁ dhāvati, uttaraṁ disaṁ dhāvati, dakkhiṇaṁ disaṁ dhāvati. Te sallābhisaṅkhārā appahīnā; sallābhisaṅkhārānaṁ appahīnattā gatiyā dhāvati, niraye dhāvati, tiracchānayoniyā dhāvati, pettivisaye dhāvati, manussaloke dhāvati, devaloke dhāvati, gatiyā gatiṁ, upapattiyā upapattiṁ, paṭisandhiyā paṭisandhiṁ, bhavena bhavaṁ, saṁsārena saṁsāraṁ, vaṭṭena vaṭṭaṁ dhāvati vidhāvati sandhāvati saṁsaratīti— yena sallena otiṇṇo disā sabbā vidhāvati. </div>
</div>
<div class="q" id="p_24Mn_1649"> <div class="p">
<span class="pN">1649</span><span class="bold">Tameva sallamabbuyha, na dhāvati na sīdatī</span>ti. Tameva rāgasallaṁ dosasallaṁ mohasallaṁ mānasallaṁ diṭṭhisallaṁ sokasallaṁ kathaṁkathāsallaṁ abbuyha abbuhitvā uddharitvā samuddharitvā uppāṭayitvā samuppāṭayitvā pajahitvā vinodetvā byantiṁ karitvā anabhāvaṁ gametvā neva puratthimaṁ disaṁ dhāvati na pacchimaṁ disaṁ dhāvati na uttaraṁ disaṁ dhāvati na dakkhiṇaṁ disaṁ dhāvati. Te sallābhisaṅkhārā pahīnā; sallābhisaṅkhārānaṁ pahīnattā gatiyā na dhāvati, niraye na dhāvati, tiracchānayoniyā na dhāvati, pettivisaye na dhāvati, manussaloke na dhāvati, devaloke na dhāvati, na gatiyā gatiṁ, na upapattiyā upapattiṁ, na paṭisandhiyā paṭisandhiṁ, na bhavena bhavaṁ, na saṁsārena saṁsāraṁ, na vaṭṭena vaṭṭaṁ dhāvati vidhāvati sandhāvati saṁsaratīti— tameva sallamabbuyha na dhāvati. <span class="bold">Na sīdatī</span>ti kāmoghe na sīdati, bhavoghe na sīdati, diṭṭhoghe na sīdati, avijjoghe na sīdati, na saṁsīdati na osīdati na avasīdati na gacchati na avagacchatīti— tameva sallamabbuyha, na dhāvati na sīdati. </div>
</div>
<div class="q" id="p_24Mn_1650"> <div class="p">
<span class="pN">1650</span>Tenāha bhagavā— </div>
</div>
<div class="q" id="p_24Mn_1651"> <div class="p"> <table class="singleColumn"> <tr> <td> <div class="pN">1651</div> <div class="G">“Yena sallena otiṇṇo,</div> </td> </tr> <tr> <td> <div class="G">disā sabbā vidhāvati;</div> </td> </tr> <tr> <td> <div class="G">Tameva sallamabbuyha,</div> </td> </tr> <tr> <td> <div class="G">na dhāvati na sīdatī”ti.</div> </td> </tr> </table> </div>
</div>
<div class="q" id="p_24Mn_1652"> <div class="divNumber">175.</div> <div class="p"> <table class="singleColumn"> <tr> <td> <div class="pN">1652</div> <div class="G"><span class="bold">Tattha sikkhānugīyanti,</span></div> </td> </tr> <tr> <td> <div class="G"><span class="bold">yāni loke gadhitāni;</span></div> </td> </tr> <tr> <td> <div class="G"><span class="bold">Na tesu pasuto siyā,</span></div> </td> </tr> <tr> <td> <div class="G"><span class="bold">nibbijjha sabbaso kāme;</span></div> </td> </tr> <tr> <td> <div class="G"><span class="bold">Sikkhe nibbānamattano.</span></div> </td> </tr> </table> </div>
</div>
<div class="q" id="p_24Mn_1653"> <div class="p">
<span class="pN">1653</span><span class="bold">Tattha sikkhānugīyanti, yāni loke gadhitānī</span>ti. <span class="bold">Sikkhā</span>ti hatthisikkhā assasikkhā rathasikkhā dhanusikkhā sālākiyaṁ sallakattiyaṁ kāyatikicchaṁ bhūtiyaṁ komārabhaccaṁ. <span class="bold">Anugīyantī</span>ti gīyanti niggīyanti kathīyanti bhaṇīyanti dīpīyanti voharīyanti. Atha vā gīyanti gaṇhīyanti uggaṇhīyanti dhārīyanti upadhārīyanti upalakkhīyanti gadhitapaṭilābhāya. <span class="bold">Gadhitā</span> vuccanti pañca kāmaguṇā— cakkhuviññeyyā rūpā iṭṭhā kantā manāpā piyarūpā kāmūpasañhitā rajanīyā, sotaviññeyyā saddā…pe… ghānaviññeyyā gandhā… jivhāviññeyyā rasā… kāyaviññeyyā phoṭṭhabbā iṭṭhā kantā manāpā piyarūpā kāmūpasañhitā rajanīyā. Kiṁkāraṇā gadhitā vuccanti pañca kāmaguṇā? Yebhuyyena devamanussā pañca kāmaguṇe icchanti sādiyanti patthayanti pihayanti abhijappanti taṁkāraṇā gadhitā vuccanti pañca kāmaguṇā. <span class="bold">Loke</span>ti manussaloketi— tattha sikkhānugīyanti, yāni loke gadhitāni. </div>
</div>
<div class="q" id="p_24Mn_1654"> <div class="p">
<span class="pN">1654</span><span class="bold">Na tesu pasuto siyā</span>ti. Tāsu vā sikkhāsu tesu vā pañcasu kāmaguṇesu na pasuto siyā, na tanninno assa, na tappoṇo, na tappabbhāro, na tadadhimutto, na tadadhipateyyoti— na tesu pasuto siyā. </div>
</div>
<div class="q" id="p_24Mn_1655"> <div class="p">
<span class="pN">1655</span><span class="bold">Nibbijjha sabbaso kāme</span>ti. <span class="bold">Nibbijjhā</span>ti paṭivijjhitvā. “Sabbe saṅkhārā aniccā”ti paṭivijjhitvā, “sabbe saṅkhārā dukkhā”ti paṭivijjhitvā…pe… “yaṁ kiñci samudayadhammaṁ sabbaṁ taṁ nirodhadhamman”ti paṭivijjhitvā. <span class="bold">Sabbaso</span>ti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ— sabbasoti. <span class="bold">Kāmā</span>ti uddānato dve kāmā— vatthukāmā ca kilesakāmā ca…pe… ime vuccanti vatthukāmā…pe… ime vuccanti kilesakāmāti— nibbijjha sabbaso kāme. </div>
</div>
<div class="q" id="p_24Mn_1656"> <div class="p">
<span class="pN">1656</span><span class="bold">Sikkhe nibbānamattano</span>ti. <span class="bold">Sikkhā</span>ti tisso sikkhā— adhisīlasikkhā, adhicittasikkhā, adhipaññāsikkhā…pe… ayaṁ adhipaññāsikkhā. <span class="bold">Nibbānamattano</span>ti attano rāgassa nibbāpanāya dosassa nibbāpanāya mohassa nibbāpanāya…pe… sabbākusalābhisaṅkhārānaṁ samāya upasamāya vūpasamāya nibbāpanāya paṭinissaggāya paṭipassaddhiyā adhisīlampi sikkheyya adhicittampi sikkheyya adhipaññampi sikkheyya, imā tisso sikkhāyo āvajjanto sikkheyya jānanto sikkheyya…pe… sacchikātabbaṁ sacchikaronto sikkheyya ācareyya samācareyya samādāya vatteyyāti— sikkhe nibbānamattano. </div>
</div>
<div class="q" id="p_24Mn_1657"> <div class="p">
<span class="pN">1657</span>Tenāha bhagavā— </div>
</div>
<div class="q" id="p_24Mn_1658"> <div class="p"> <table class="singleColumn"> <tr> <td> <div class="pN">1658</div> <div class="G">“Tattha sikkhānugīyanti,</div> </td> </tr> <tr> <td> <div class="G">yāni loke gadhitāni;</div> </td> </tr> <tr> <td> <div class="G">Na tesu pasuto siyā,</div> </td> </tr> <tr> <td> <div class="G">nibbijjha sabbaso kāme;</div> </td> </tr> <tr> <td> <div class="G">Sikkhe nibbānamattano”ti.</div> </td> </tr> </table> </div>
</div>
<div class="q" id="p_24Mn_1659"> <div class="divNumber">176.</div> <div class="p"> <table class="singleColumn"> <tr> <td> <div class="pN">1659</div> <div class="G"><span class="bold">Sacco siyā appagabbho,</span></div> </td> </tr> <tr> <td> <div class="G"><span class="bold">amāyo rittapesuṇo;</span></div> </td> </tr> <tr> <td> <div class="G"><span class="bold">Akkodhano lobhapāpaṁ,</span></div> </td> </tr> <tr> <td> <div class="G"><span class="bold">vevicchaṁ vitare muni.</span></div> </td> </tr> </table> </div>
</div>
<div class="q" id="p_24Mn_1660"> <div class="p">
<span class="pN">1660</span><span class="bold">Sacco siyā appagabbho</span>ti. <span class="bold">Sacco siyā</span>ti saccavācāya samannāgato siyā, sammādiṭṭhiyā samannāgato siyā, ariyena aṭṭhaṅgikena maggena samannāgato siyāti— sacco siyā. <span class="bold">Appagabbho</span>ti tīṇi pāgabbhiyāni— kāyikaṁ pāgabbhiyaṁ, vācasikaṁ pāgabbhiyaṁ, cetasikaṁ pāgabbhiyaṁ…pe… idaṁ cetasikaṁ pāgabbhiyaṁ. Yassimāni tīṇi pāgabbhiyāni pahīnāni samucchinnāni vūpasantāni paṭipassaddhāni abhabbuppattikāni ñāṇagginā daḍḍhāni, so vuccati appagabbhoti— sacco siyā appagabbho. </div>
</div>
<div class="q" id="p_24Mn_1661"> <div class="p">
<span class="pN">1661</span><span class="bold">Amāyo rittapesuṇo</span>ti. Māyā vuccati vañcanikā cariyā. Idhekacco kāyena duccaritaṁ caritvā vācāya duccaritaṁ caritvā manasā duccaritaṁ caritvā tassa paṭicchādanahetu pāpikaṁ icchaṁ paṇidahati, mā maṁ jaññāti icchati, mā maṁ jaññāti saṅkappeti, mā maṁ jaññāti vācaṁ bhāsati, mā maṁ jaññāti kāyena parakkamati. Yā evarūpā māyā māyāvitā accasarā vañcanā nikati nikiraṇā pariharaṇā gūhanā parigūhanā chādanā paricchādanā anuttānikammaṁ anāvikammaṁ vocchādanā pāpakiriyā— ayaṁ vuccati māyā. Yassesā māyā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati amāyo. <span class="bold">Rittapesuṇo</span>ti pesuññanti idhekacco pisuṇavāco hoti…pe… evaṁ bhedādhippāyena pesuññaṁ upasaṁharati. Yassetaṁ pesuññaṁ pahīnaṁ samucchinnaṁ vūpasantaṁ paṭipassaddhaṁ abhabbuppattikaṁ ñāṇagginā daḍḍhaṁ, so vuccati rittapesuṇo vivittapesuṇo pavivittapesuṇoti— amāyo rittapesuṇo. </div>
</div>
<div class="q" id="p_24Mn_1662"> <div class="p">
<span class="pN">1662</span><span class="bold">Akkodhano lobhapāpaṁ, vevicchaṁ vitare munī</span>ti. <span class="bold">Akkodhano</span>ti hi kho vuttaṁ, api ca kodho tāva vattabbo. Dasahākārehi kodho jāyati. “Anatthaṁ me acarī”ti kodho jāyati…pe… yasseso kodho pahīno samucchinno vūpasanto paṭipassaddho abhabbuppattiko ñāṇagginā daḍḍho, so vuccati akkodhano. Kodhassa pahīnattā akkodhano, kodhavatthussa pariññātattā akkodhano, kodhahetussa upacchinnattā akkodhano. <span class="bold">Lobho</span>ti yo lobho lubbhanā lubbhitattaṁ…pe… abhijjhā lobho akusalamūlaṁ. Vevicchaṁ vuccati pañca macchariyāni— āvāsamacchariyaṁ…pe… gāho vuccati macchariyaṁ. <span class="bold">Munī</span>ti. Monaṁ vuccati ñāṇaṁ…pe… saṅgajālamaticca so muni. <span class="bold">Akkodhano lobhapāpaṁ, vevicchaṁ vitare munī</span>ti. Muni lobhapāpañca vevicchañca atari uttari patari samatikkami vītivattayīti— akkodhano lobhapāpaṁ, vevicchaṁ vitare muni. </div>
</div>
<div class="q" id="p_24Mn_1663"> <div class="p">
<span class="pN">1663</span>Tenāha bhagavā— </div>
</div>
<div class="q" id="p_24Mn_1664"> <div class="p"> <table class="singleColumn"> <tr> <td> <div class="pN">1664</div> <div class="G">“Sacco siyā appagabbho,</div> </td> </tr> <tr> <td> <div class="G">amāyo rittapesuṇo;</div> </td> </tr> <tr> <td> <div class="G">Akkodhano lobhapāpaṁ,</div> </td> </tr> <tr> <td> <div class="G">vevicchaṁ vitare munī”ti.</div> </td> </tr> </table> </div>
</div>
<div class="q" id="p_24Mn_1665"> <div class="divNumber">177.</div> <div class="p"> <table class="singleColumn"> <tr> <td> <div class="pN">1665</div> <div class="G"><span class="bold">Niddaṁ tandiṁ sahe thīnaṁ,</span></div> </td> </tr> <tr> <td> <div class="G"><span class="bold">Pamādena na saṁvase;</span></div> </td> </tr> <tr> <td> <div class="G"><span class="bold">Atimāne na tiṭṭheyya,</span></div> </td> </tr> <tr> <td> <div class="G"><span class="bold">Nibbānamanaso naro.</span></div> </td> </tr> </table> </div>
</div>
<div class="q" id="p_24Mn_1666"> <div class="p">
<span class="pN">1666</span><span class="bold">Niddaṁ tandiṁ sahe thīnan</span>ti. <span class="bold">Niddā</span>ti yā kāyassa akalyatā akammaññatā onāho pariyonāho antosamorodho middhaṁ suppaṁ pacalāyikā suppaṁ suppanā suppitattaṁ. <span class="bold">Tandin</span>ti yā tandī tandiyanā tandiyitattaṁ tandimanakatā ālasyaṁ ālasyāyanā ālasyāyitattaṁ. <span class="bold">Thīnan</span>ti yā cittassa akalyatā akammaññatā olīyanā sallīyanā līnaṁ līyanā līyitattaṁ, thinaṁ thiyanā thiyitattaṁ cittassa. <span class="bold">Niddaṁ tandiṁ sahe thīnan</span>ti. Niddañca tandiñca thinañca sahe saheyya parisaheyya abhibhaveyya ajjhotthareyya pariyādiyeyya maddeyyāti— niddaṁ tandiṁ sahe thīnaṁ. </div>
</div>
<div class="q" id="p_24Mn_1667"> <div class="p">
<span class="pN">1667</span><span class="bold">Pamādena na saṁvase</span>ti. Pamādo vattabbo kāyaduccarite vā vacīduccarite vā manoduccarite vā pañcasu vā kāmaguṇesu. Cittassa vosaggo vosaggānuppādanaṁ vā kusalānaṁ vā dhammānaṁ bhāvanāya asakkaccakiriyatā asātaccakiriyatā anaṭṭhitakiriyatā olīnavuttitā nikkhittacchandatā nikkhittadhuratā anāsevanā abhāvanā abahulīkammaṁ anadhiṭṭhānaṁ ananuyogo pamādo. Yo evarūpo pamādo pamajjanā pamajjitattaṁ— ayaṁ vuccati pamādo. <span class="bold">Pamādena na saṁvase</span>ti pamādena na vaseyya na saṁvaseyya na āvaseyya na parivaseyya, pamādaṁ pajaheyya vinodeyya byantiṁ kareyya anabhāvaṁ gameyya, pamādā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti— pamādena na saṁvase. </div>
</div>
<div class="q" id="p_24Mn_1668"> <div class="p">
<span class="pN">1668</span><span class="bold">Atimāne na tiṭṭheyyā</span>ti. <span class="bold">Atimāno</span>ti idhekacco paraṁ atimaññati jātiyā vā gottena vā…pe… aññataraññatarena vā vatthunā. Yo evarūpo māno maññanā maññitattaṁ unnati unnamo dhajo sampaggāho ketukamyatā cittassa— ayaṁ vuccati atimāno. <span class="bold">Atimāne na tiṭṭheyyā</span>ti. Atimāne na tiṭṭheyya na santiṭṭheyya, atimānaṁ pajaheyya vinodeyya byantiṁ kareyya anabhāvaṁ gameyya, atimānā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti— atimāne na tiṭṭheyya. </div>
</div>
<div class="q" id="p_24Mn_1669"> <div class="p">
<span class="pN">1669</span><span class="bold">Nibbānamanaso naro</span>ti. Idhekacco dānaṁ dento sīlaṁ samādiyanto uposathakammaṁ karonto pānīyaṁ paribhojanīyaṁ upaṭṭhapento pariveṇaṁ sammajjanto cetiyaṁ vandanto cetiye gandhamālaṁ āropento cetiyaṁ padakkhiṇaṁ karonto yaṁ kiñci tedhātukaṁ kusalābhisaṅkhāraṁ abhisaṅkharonto na gatihetu na upapattihetu na paṭisandhihetu na bhavahetu na saṁsārahetu na vaṭṭahetu, sabbaṁ taṁ visaṁyogādhippāyo nibbānaninno nibbānapoṇo nibbānapabbhāro abhisaṅkharotīti. Evampi nibbānamanaso naro. Atha vā sabbasaṅkhāradhātuyā cittaṁ paṭivāpetvā amatāya dhātuyā cittaṁ upasaṁharati— “etaṁ santaṁ etaṁ paṇītaṁ yadidaṁ sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānan”ti. Evampi nibbānamanaso naro. </div>
</div>
<div class="q" id="p_24Mn_1670"> <div class="p"> <table class="singleColumn"> <tr> <td> <div class="pN">1670</div> <div class="G">“Na paṇḍitā upadhisukhassa hetu,</div> </td> </tr> <tr> <td> <div class="G">Dadanti dānāni punabbhavāya;</div> </td> </tr> <tr> <td> <div class="G">Kāmañca te upadhiparikkhayāya,</div> </td> </tr> <tr> <td> <div class="G">Dadanti dānaṁ apunabbhavāya.</div> </td> </tr> </table> </div>
</div>
<div class="q" id="p_24Mn_1671"> <div class="p"> <table class="singleColumn"> <tr> <td> <div class="pN">1671</div> <div class="G">Na paṇḍitā upadhisukhassa hetu,</div> </td> </tr> <tr> <td> <div class="G">Bhāventi jhānāni punabbhavāya;</div> </td> </tr> <tr> <td> <div class="G">Kāmañca te upadhiparikkhayāya,</div> </td> </tr> <tr> <td> <div class="G">Bhāventi jhānaṁ apunabbhavāya.</div> </td> </tr> </table> </div>
</div>
<div class="q" id="p_24Mn_1672"> <div class="p"> <table class="singleColumn"> <tr> <td> <div class="pN">1672</div> <div class="G">Te nibbutiṁ āsisamānasā dadanti,</div> </td> </tr> <tr> <td> <div class="G">Tanninnacittā tadadhimuttā;</div> </td> </tr> <tr> <td> <div class="G">Najjo yathā sāgaramajjhupetā,</div> </td> </tr> <tr> <td> <div class="G">Bhavanti nibbānaparāyanā te”ti.</div> </td> </tr> </table> </div>
</div>
<div class="q" id="p_24Mn_1673"> <div class="p">
<span class="pN">1673</span>Nibbānamanaso naro. Tenāha bhagavā— </div>
</div>
<div class="q" id="p_24Mn_1674"> <div class="p"> <table class="singleColumn"> <tr> <td> <div class="pN">1674</div> <div class="G">“Niddaṁ tandiṁ sahe thīnaṁ,</div> </td> </tr> <tr> <td> <div class="G">pamādena na saṁvase;</div> </td> </tr> <tr> <td> <div class="G">Atimāne na tiṭṭheyya,</div> </td> </tr> <tr> <td> <div class="G">nibbānamanaso naro”ti.</div> </td> </tr> </table> </div>
</div>
<div class="q" id="p_24Mn_1675"> <div class="divNumber">178.</div> <div class="p"> <table class="singleColumn"> <tr> <td> <div class="pN">1675</div> <div class="G"><span class="bold">Mosavajje na niyyetha,</span></div> </td> </tr> <tr> <td> <div class="G"><span class="bold">rūpe snehaṁ na kubbaye;</span></div> </td> </tr> <tr> <td> <div class="G"><span class="bold">Mānañca parijāneyya,</span></div> </td> </tr> <tr> <td> <div class="G"><span class="bold">sāhasā virato care.</span></div> </td> </tr> </table> </div>
</div>
<div class="q" id="p_24Mn_1676"> <div class="p">
<span class="pN">1676</span><span class="bold">Mosavajje na niyyethā</span>ti. <span class="bold">Mosavajjaṁ</span> vuccati musāvādo. Idhekacco sabhaggato vā parisaggato vā ñātimajjhagato vā pūgamajjhagato vā rājakulamajjhagato vā abhinīto sakkhipuṭṭho— “ehambho purisa, yaṁ jānāsi taṁ vadehī”ti, so ajānaṁ vā āha— “jānāmī”ti, jānaṁ vā āha— “na jānāmī”ti, apassaṁ vā āha— “passāmī”ti, passaṁ vā āha— “na passāmī”ti. Iti attahetu vā parahetu vā āmisakiñcikkhahetu vā sampajānamusā bhāsitā hoti— idaṁ vuccati mosavajjaṁ. Api ca tīhākārehi…pe… catūhākārehi… pañcahākārehi… chahākārehi… sattahākārehi… aṭṭhahākārehi…pe… imehi aṭṭhahākārehi musāvādo hoti. <span class="bold">Mosavajje na niyyethā</span>ti. Mosavajje na yāyeyya na niyyāyeyya na vaheyya na saṁhareyya, mosavajjaṁ pajaheyya vinodeyya byantiṁ kareyya anabhāvaṁ gameyya, mosavajjā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti— mosavajje na niyyetha. </div>
</div>
<div class="q" id="p_24Mn_1677"> <div class="p">
<span class="pN">1677</span><span class="bold">Rūpe snehaṁ na kubbaye</span>ti. <span class="bold">Rūpan</span>ti cattāro ca mahābhūtā, catunnañca mahābhūtānaṁ upādāya rūpaṁ. <span class="bold">Rūpe snehaṁ na kubbaye</span>ti. Rūpe snehaṁ na kareyya chandaṁ na kareyya pemaṁ na kareyya rāgaṁ na kareyya na janeyya na sañjaneyya na nibbatteyya nābhinibbatteyyāti— rūpe snehaṁ na kubbaye. </div>
</div>
<div class="q" id="p_24Mn_1678"> <div class="p">
<span class="pN">1678</span><span class="bold">Mānañca parijāneyyā</span>ti. <span class="bold">Māno</span>ti ekavidhena māno— yā cittassa unnati. Duvidhena māno— attukkaṁsanamāno, paravambhanamāno. Tividhena māno— “seyyohamasmī”ti māno, “sadisohamasmī”ti māno, “hīnohamasmī”ti māno. Catuvidhena māno— lābhena mānaṁ janeti, yasena mānaṁ janeti, pasaṁsāya mānaṁ janeti, sukhena mānaṁ janeti. Pañcavidhena māno— “lābhimhi manāpikānaṁ rūpānan”ti mānaṁ janeti, “lābhimhi manāpikānaṁ saddānaṁ…pe… gandhānaṁ… rasānaṁ… phoṭṭhabbānan”ti mānaṁ janeti. Chabbidhena māno— cakkhusampadāya mānaṁ janeti, sotasampadāya…pe… ghānasampadāya… jivhāsampadāya… kāyasampadāya… manosampadāya mānaṁ janeti. Sattavidhena māno— atimāno, mānātimāno, omāno, sadisamāno, adhimāno, asmimāno, micchāmāno. Aṭṭhavidhena māno— lābhena mānaṁ janeti, alābhena omānaṁ janeti, yasena mānaṁ janeti, ayasena omānaṁ janeti, pasaṁsāya mānaṁ janeti, nindāya omānaṁ janeti, sukhena mānaṁ janeti, dukkhena omānaṁ janeti. Navavidhena māno— seyyassa “seyyohamasmī”ti māno, seyyassa “sadisohamasmī”ti māno, seyyassa “hīnohamasmī”ti māno, sadisassa “seyyohamasmī”ti māno, sadisassa “sadisohamasmī”ti māno, sadisassa “hīnohamasmī”ti māno, hīnassa “seyyohamasmī”ti māno, hīnassa “sadisohamasmī”ti māno, hīnassa “hīnohamasmī”ti māno. Dasavidhena māno— idhekacco mānaṁ janeti jātiyā vā gottena vā…pe… aññataraññatarena vā vatthunā. Yo evarūpo māno maññanā maññitattaṁ unnati unnamo dhajo sampaggāho ketukamyatā cittassa— ayaṁ vuccati māno. </div>
</div>
<div class="q" id="p_24Mn_1679"> <div class="p">
<span class="pN">1679</span><span class="bold">Mānañca parijāneyyā</span>ti. Mānaṁ tīhi pariññāhi parijāneyya— ñātapariññāya, tīraṇapariññāya, pahānapariññāya. Katamā ñātapariññā? Mānaṁ jānāti ayaṁ ekavidhena māno— yā cittassa unnati. Ayaṁ duvidhena māno— attukkaṁsanamāno paravambhanamāno…pe… ayaṁ dasavidhena māno— idhekacco mānaṁ janeti jātiyā vā gottena vā…pe… aññataraññatarena vā vatthunāti jānāti passati— ayaṁ ñātapariññā. </div>
</div>
<div class="q" id="p_24Mn_1680"> <div class="p">
<span class="pN">1680</span>Katamā tīraṇapariññā? Etaṁ ñātaṁ katvā mānaṁ tīreti aniccato dukkhato…pe… nissaraṇato tīreti— ayaṁ tīraṇapariññā. </div>
</div>
<div class="q" id="p_24Mn_1681"> <div class="p">
<span class="pN">1681</span>Katamā pahānapariññā? Evaṁ tīrayitvā mānaṁ pajahati vinodeti byantiṁ karoti anabhāvaṁ gameti— ayaṁ pahānapariññā. <span class="bold">Mānañca parijāneyyā</span>ti mānaṁ imāhi tīhi pariññāhi parijāneyyāti— mānañca parijāneyya. </div>
</div>
<div class="q" id="p_24Mn_1682"> <div class="p">
<span class="pN">1682</span><span class="bold">Sāhasā virato care</span>ti. Katamā sāhasā cariyā? Rattassa rāgacariyā sāhasā cariyā, duṭṭhassa dosacariyā sāhasā cariyā, mūḷhassa mohacariyā sāhasā cariyā, vinibaddhassa mānacariyā sāhasā cariyā, parāmaṭṭhassa diṭṭhicariyā sāhasā cariyā, vikkhepagatassa uddhaccacariyā sāhasā cariyā, aniṭṭhaṅgatassa vicikicchācariyā sāhasā cariyā, thāmagatassa anusayacariyā sāhasā cariyā— ayaṁ sāhasā cariyā. <span class="bold">Sāhasā virato</span> <span class="bold">care</span>ti sāhasā cariyāya ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyya careyya vicareyya iriyeyya vatteyya pāleyya yapeyya yāpeyyāti— sāhasā virato care. </div>
</div>
<div class="q" id="p_24Mn_1683"> <div class="p">
<span class="pN">1683</span>Tenāha bhagavā— </div>
</div>
<div class="q" id="p_24Mn_1684"> <div class="p"> <table class="singleColumn"> <tr> <td> <div class="pN">1684</div> <div class="G">“Mosavajje na niyyetha,</div> </td> </tr> <tr> <td> <div class="G">rūpe snehaṁ na kubbaye;</div> </td> </tr> <tr> <td> <div class="G">Mānañca parijāneyya,</div> </td> </tr> <tr> <td> <div class="G">sāhasā virato care”ti.</div> </td> </tr> </table> </div>
</div>
<div class="q" id="p_24Mn_1685"> <div class="divNumber">179.</div> <div class="p"> <table class="singleColumn"> <tr> <td> <div class="pN">1685</div> <div class="G"><span class="bold">Purāṇaṁ nābhinandeyya,</span></div> </td> </tr> <tr> <td> <div class="G"><span class="bold">nave khantiṁ na kubbaye;</span></div> </td> </tr> <tr> <td> <div class="G"><span class="bold">Hīyamāne na soceyya,</span></div> </td> </tr> <tr> <td> <div class="G"><span class="bold">ākāsaṁ na sito siyā.</span></div> </td> </tr> </table> </div>
</div>
<div class="q" id="p_24Mn_1686"> <div class="p">
<span class="pN">1686</span><span class="bold">Purāṇaṁ nābhinandeyyā</span>ti. Purāṇaṁ vuccati atītā rūpavedanāsaññāsaṅkhāraviññāṇā. Atīte saṅkhāre taṇhāvasena diṭṭhivasena nābhinandeyya nābhivadeyya na ajjhoseyya, abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajaheyya vinodeyya byantiṁ kareyya anabhāvaṁ gameyyāti— purāṇaṁ nābhinandeyya. </div>
</div>
<div class="q" id="p_24Mn_1687"> <div class="p">
<span class="pN">1687</span><span class="bold">Nave khantiṁ na kubbaye</span>ti. Navā vuccati paccuppannā rūpavedanāsaññāsaṅkhāraviññāṇā. Paccuppanne saṅkhāre taṇhāvasena diṭṭhivasena khantiṁ na kareyya chandaṁ na kareyya pemaṁ na kareyya rāgaṁ na kareyya na janeyya na sañjaneyya na nibbatteyya nābhinibbatteyyāti— nave khantiṁ na kubbaye. </div>
</div>
<div class="q" id="p_24Mn_1688"> <div class="p">
<span class="pN">1688</span><span class="bold">Hīyamāne na soceyyā</span>ti. Hīyamāne hāyamāne parihāyamāne vemāne vigacchamāne antaradhāyamāne na soceyya na kilameyya na parāmaseyya na parideveyya na urattāḷiṁ kandeyya na sammohaṁ āpajjeyya. Cakkhusmiṁ hīyamāne hāyamāne parihāyamāne vemāne vigacchamāne antaradhāyamāne, sotasmiṁ…pe… ghānasmiṁ… jivhāya… kāyasmiṁ… rūpasmiṁ… saddasmiṁ… gandhasmiṁ… rasasmiṁ… phoṭṭhabbasmiṁ… kulasmiṁ… gaṇasmiṁ… āvāsasmiṁ… lābhasmiṁ… yasasmiṁ… pasaṁsāya… sukhasmiṁ… cīvarasmiṁ… piṇḍapātasmiṁ… senāsanasmiṁ… gilānapaccayabhesajjaparikkhārasmiṁ hīyamāne hāyamāne parihāyamāne vemāne vigacchamāne antaradhāyamāne na soceyya na kilameyya na parāmaseyya na parideveyya na urattāḷiṁ kandeyya na sammohaṁ āpajjeyyāti— hīyamāne na soceyya. </div>
</div>
<div class="q" id="p_24Mn_1689"> <div class="p">
<span class="pN">1689</span><span class="bold">Ākāsaṁ na sito siyā</span>ti. Ākāsaṁ vuccati taṇhā. Yo rāgo sārāgo…pe… abhijjhā lobho akusalamūlaṁ. Kiṁkāraṇā ākāsaṁ vuccati taṇhā? Yāya taṇhāya rūpaṁ ākassati samākassati gaṇhāti parāmasati abhinivisati, vedanaṁ…pe… saññaṁ… saṅkhāre… viññāṇaṁ… gatiṁ… upapattiṁ… paṭisandhiṁ… bhavaṁ… saṁsāraṁ… vaṭṭaṁ ākassati samākassati gaṇhāti parāmasati abhinivisati; taṁkāraṇā ākāsaṁ vuccati taṇhā. <span class="bold">Ākāsaṁ na sito siyā</span>ti. Taṇhānissito na siyā. Taṇhaṁ pajaheyya vinodeyya byantiṁ kareyya anabhāvaṁ gameyya, taṇhāya ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti— ākāsaṁ na sito siyā. </div>
</div>
<div class="q" id="p_24Mn_1690"> <div class="p">
<span class="pN">1690</span>Tenāha bhagavā— </div>
</div>
<div class="q" id="p_24Mn_1691"> <div class="p"> <table class="singleColumn"> <tr> <td> <div class="pN">1691</div> <div class="G">“Purāṇaṁ nābhinandeyya,</div> </td> </tr> <tr> <td> <div class="G">nave khantiṁ na kubbaye;</div> </td> </tr> <tr> <td> <div class="G">Hīyamāne na soceyya,</div> </td> </tr> <tr> <td> <div class="G">ākāsaṁ na sito siyā”ti.</div> </td> </tr> </table> </div>
</div>
<div class="q" id="p_24Mn_1692"> <div class="divNumber">180.</div> <div class="p"> <table class="singleColumn"> <tr> <td> <div class="pN">1692</div> <div class="G"><span class="bold">Gedhaṁ brūmi mahoghoti,</span></div> </td> </tr> <tr> <td> <div class="G"><span class="bold">ājavaṁ brūmi jappanaṁ;</span></div> </td> </tr> <tr> <td> <div class="G"><span class="bold">Ārammaṇaṁ pakampanaṁ,</span></div> </td> </tr> <tr> <td> <div class="G"><span class="bold">kāmapaṅko duraccayo.</span></div> </td> </tr> </table> </div>
</div>
<div class="q" id="p_24Mn_1693"> <div class="p">
<span class="pN">1693</span><span class="bold">Gedhaṁ brūmi mahoghotī</span>ti. Gedho vuccati taṇhā. Yo rāgo sārāgo…pe… abhijjhā lobho akusalamūlaṁ. Mahogho vuccati taṇhā. Yo rāgo sārāgo…pe… abhijjhā lobho akusalamūlaṁ. <span class="bold">Gedhaṁ brūmi mahoghotī</span>ti. Gedhaṁ “mahogho”ti brūmi ācikkhāmi desemi paññāpemi paṭṭhapemi vivarāmi vibhajāmi uttānīkaromi pakāsemīti— gedhaṁ brūmi mahoghoti. </div>
</div>
<div class="q" id="p_24Mn_1694"> <div class="p">
<span class="pN">1694</span><span class="bold">Ājavaṁ brūmi jappanan</span>ti. Ājavā vuccati taṇhā. Yo rāgo sārāgo…pe… abhijjhā lobho akusalamūlaṁ. Jappanāpi vuccati taṇhā. Yo rāgo sārāgo…pe… abhijjhā lobho akusalamūlaṁ. <span class="bold">Ājavaṁ brūmi jappanan</span>ti ājavaṁ “jappanā”ti brūmi ācikkhāmi…pe… uttānīkaromi pakāsemīti— ājavaṁ brūmi jappanaṁ. </div>
</div>
<div class="q" id="p_24Mn_1695"> <div class="p">
<span class="pN">1695</span><span class="bold">Ārammaṇaṁ pakampanan</span>ti. Ārammaṇampi vuccati taṇhā. Yo rāgo sārāgo…pe… abhijjhā lobho akusalamūlaṁ. Pakampanāpi vuccati taṇhā. Yo rāgo sārāgo…pe… abhijjhā lobho akusalamūlanti— ārammaṇaṁ pakampanaṁ. </div>
</div>
<div class="q" id="p_24Mn_1696"> <div class="p">
<span class="pN">1696</span><span class="bold">Kāmapaṅko duraccayo</span>ti. Kāmapaṅko kāmakaddamo kāmakileso kāmapalipo kāmapalirodho duraccayo durativatto duttaro duppataro dussamatikkamo dubbītivattoti— kāmapaṅko duraccayo. </div>
</div>
<div class="q" id="p_24Mn_1697"> <div class="p">
<span class="pN">1697</span>Tenāha bhagavā— </div>
</div>
<div class="q" id="p_24Mn_1698"> <div class="p"> <table class="singleColumn"> <tr> <td> <div class="pN">1698</div> <div class="G">“Gedhaṁ brūmi mahoghoti,</div> </td> </tr> <tr> <td> <div class="G">ājavaṁ brūmi jappanaṁ;</div> </td> </tr> <tr> <td> <div class="G">Ārammaṇaṁ pakampanaṁ,</div> </td> </tr> <tr> <td> <div class="G">kāmapaṅko duraccayo”ti.</div> </td> </tr> </table> </div>
</div>
<div class="q" id="p_24Mn_1699"> <div class="divNumber">181.</div> <div class="p"> <table class="singleColumn"> <tr> <td> <div class="pN">1699</div> <div class="G"><span class="bold">Saccā avokkamaṁ muni,</span></div> </td> </tr> <tr> <td> <div class="G"><span class="bold">thale tiṭṭhati brāhmaṇo;</span></div> </td> </tr> <tr> <td> <div class="G"><span class="bold">Sabbaṁ so paṭinissajja,</span></div> </td> </tr> <tr> <td> <div class="G"><span class="bold">sa ve santoti vuccati.</span></div> </td> </tr> </table> </div>
</div>
<div class="q" id="p_24Mn_1700"> <div class="p">
<span class="pN">1700</span><span class="bold">Saccā avokkamaṁ munī</span>ti. Saccavācāya avokkamanto, sammādiṭṭhiyā avokkamanto, ariyā aṭṭhaṅgikā maggā avokkamanto. <span class="bold">Munī</span>ti. Monaṁ vuccati ñāṇaṁ…pe… saṅgajālamaticca so munīti— saccā avokkamaṁ muni. </div>
</div>
<div class="q" id="p_24Mn_1701"> <div class="p">
<span class="pN">1701</span><span class="bold">Thale tiṭṭhati brāhmaṇo</span>ti. Thalaṁ vuccati amataṁ nibbānaṁ. Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ. <span class="bold">Brāhmaṇo</span>ti sattannaṁ dhammānaṁ bāhitattā brāhmaṇo…pe… asito tādi pavuccate sa brahmā. <span class="bold">Thale tiṭṭhati brāhmaṇo</span>ti. Thale tiṭṭhati dīpe tiṭṭhati tāṇe tiṭṭhati leṇe tiṭṭhati saraṇe tiṭṭhati abhaye tiṭṭhati accute tiṭṭhati amate tiṭṭhati nibbāne tiṭṭhatīti— thale tiṭṭhati brāhmaṇo. </div>
</div>
<div class="q" id="p_24Mn_1702"> <div class="p">
<span class="pN">1702</span><span class="bold">Sabbaṁ so paṭinissajjā</span>ti. Sabbaṁ vuccati dvādasāyatanāni— cakkhu ceva rūpā ca…pe… mano ceva dhammā ca. Yato ajjhattikabāhiresu āyatanesu chandarāgo pahīno hoti ucchinnamūlo tālāvatthukato anabhāvaṁkato āyatiṁ anuppādadhammo, ettāvatāpi sabbaṁ cattaṁ hoti vantaṁ muttaṁ pahīnaṁ paṭinissaṭṭhaṁ. Yato taṇhā ca diṭṭhi ca māno ca pahīnā honti ucchinnamūlā tālāvatthukatā anabhāvaṁkatā āyatiṁ anuppādadhammā, ettāvatāpi sabbaṁ cattaṁ hoti vantaṁ muttaṁ pahīnaṁ paṭinissaṭṭhaṁ. Yato puññābhisaṅkhāro ca apuññābhisaṅkhāro ca āneñjābhisaṅkhāro ca pahīnā honti ucchinnamūlā tālāvatthukatā anabhāvaṁkatā āyatiṁ anuppādadhammā, ettāvatāpi sabbaṁ cattaṁ hoti vantaṁ muttaṁ pahīnaṁ paṭinissaṭṭhanti— sabbaṁ so paṭinissajja. </div>
</div>
<div class="q" id="p_24Mn_1703"> <div class="p">
<span class="pN">1703</span><span class="bold">Sa ve santoti vuccatī</span>ti. So santo upasanto vūpasanto nibbuto paṭipassaddhoti vuccati kathīyati bhaṇīyati dīpīyati voharīyatīti— sa ve santoti vuccati. </div>
</div>
<div class="q" id="p_24Mn_1704"> <div class="p">
<span class="pN">1704</span>Tenāha bhagavā— </div>
</div>
<div class="q" id="p_24Mn_1705"> <div class="p"> <table class="singleColumn"> <tr> <td> <div class="pN">1705</div> <div class="G">“Saccā avokkamaṁ muni,</div> </td> </tr> <tr> <td> <div class="G">thale tiṭṭhati brāhmaṇo;</div> </td> </tr> <tr> <td> <div class="G">Sabbaṁ so paṭinissajja,</div> </td> </tr> <tr> <td> <div class="G">sa ve santoti vuccatī”ti.</div> </td> </tr> </table> </div>
</div>
<div class="q" id="p_24Mn_1706"> <div class="divNumber">182.</div> <div class="p"> <table class="singleColumn"> <tr> <td> <div class="pN">1706</div> <div class="G"><span class="bold">Sa ve vidvā sa vedagū,</span></div> </td> </tr> <tr> <td> <div class="G"><span class="bold">ñatvā dhammaṁ anissito;</span></div> </td> </tr> <tr> <td> <div class="G"><span class="bold">Sammā so loke iriyāno,</span></div> </td> </tr> <tr> <td> <div class="G"><span class="bold">na pihetīdha kassaci.</span></div> </td> </tr> </table> </div>
</div>
<div class="q" id="p_24Mn_1707"> <div class="p">
<span class="pN">1707</span><span class="bold">Sa ve vidvā sa vedagū</span>ti. <span class="bold">Vidvā</span>ti vidvā vijjāgato ñāṇī vibhāvī medhāvī. <span class="bold">Vedagū</span>ti. Vedā vuccanti catūsu maggesu ñāṇaṁ…pe… sabbavedanāsu vītarāgo sabbavedamaticca vedagū soti— sa ve vidvā sa vedagū. </div>
</div>
<div class="q" id="p_24Mn_1708"> <div class="p">
<span class="pN">1708</span><span class="bold">Ñatvā dhammaṁ anissito</span>ti. <span class="bold">Ñatvā</span>ti ñatvā jānitvā tulayitvā tīrayitvā vibhāvayitvā vibhūtaṁ katvā. “Sabbe saṅkhārā aniccā”ti ñatvā jānitvā tulayitvā tīrayitvā vibhāvayitvā vibhūtaṁ katvā, “sabbe saṅkhārā dukkhā”ti…pe… “yaṁ kiñci samudayadhammaṁ sabbaṁ taṁ nirodhadhamman”ti ñatvā jānitvā tulayitvā tīrayitvā vibhāvayitvā vibhūtaṁ katvā. <span class="bold">Anissito</span>ti dve nissayā— taṇhānissayo ca diṭṭhinissayo ca…pe… ayaṁ taṇhānissayo…pe… ayaṁ diṭṭhinissayo. Taṇhānissayaṁ pahāya diṭṭhinissayaṁ paṭinissajjitvā cakkhuṁ anissito… sotaṁ anissito… ghānaṁ anissito…pe… diṭṭhasutamutaviññātabbe dhamme anissito anallīno anupagato anajjhosito anadhimutto nikkhanto nissaṭo vippamutto visaññutto vimariyādikatena cetasā viharatīti— ñatvā dhammaṁ anissito. </div>
</div>
<div class="q" id="p_24Mn_1709"> <div class="p">
<span class="pN">1709</span><span class="bold">Sammā so loke iriyāno</span>ti. Yato ajjhattikabāhiresu āyatanesu chandarāgo pahīno hoti ucchinnamūlo tālāvatthukato anabhāvaṁkato āyatiṁ anuppādadhammo, ettāvatāpi sammā so loke carati viharati iriyati vattati pāleti yapeti yāpeti…pe… yato puññābhisaṅkhāro ca apuññābhisaṅkhāro ca āneñjābhisaṅkhāro ca pahīnā honti ucchinnamūlā tālāvatthukatā anabhāvaṁkatā āyatiṁ anuppādadhammā, ettāvatāpi sammā so loke carati viharati iriyati vattati pāleti yapeti yāpetīti— sammā so loke iriyāno. </div>
</div>
<div class="q" id="p_24Mn_1710"> <div class="p">
<span class="pN">1710</span><span class="bold">Na pihetīdha kassacī</span>ti. <span class="bold">Pihā</span> vuccati taṇhā. Yo rāgo sārāgo…pe… abhijjhā lobho akusalamūlaṁ. Yassesā pihā taṇhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so kassaci na piheti khattiyassa vā brāhmaṇassa vā vessassa vā suddassa vā gahaṭṭhassa vā pabbajitassa vā devassa vā manussassa vāti— na pihetīdha kassaci. </div>
</div>
<div class="q" id="p_24Mn_1711"> <div class="p">
<span class="pN">1711</span>Tenāha bhagavā— </div>
</div>
<div class="q" id="p_24Mn_1712"> <div class="p"> <table class="singleColumn"> <tr> <td> <div class="pN">1712</div> <div class="G">“Sa ve vidvā sa vedagū,</div> </td> </tr> <tr> <td> <div class="G">ñatvā dhammaṁ anissito;</div> </td> </tr> <tr> <td> <div class="G">Sammā so loke iriyāno,</div> </td> </tr> <tr> <td> <div class="G">na pihetīdha kassacī”ti.</div> </td> </tr> </table> </div>
</div>
<div class="q" id="p_24Mn_1713"> <div class="divNumber">183.</div> <div class="p"> <table class="singleColumn"> <tr> <td> <div class="pN">1713</div> <div class="G"><span class="bold">Yodha kāme accatari,</span></div> </td> </tr> <tr> <td> <div class="G"><span class="bold">saṅgaṁ loke duraccayaṁ;</span></div> </td> </tr> <tr> <td> <div class="G"><span class="bold">Na so socati nājjheti,</span></div> </td> </tr> <tr> <td> <div class="G"><span class="bold">chinnasoto abandhano.</span></div> </td> </tr> </table> </div>
</div>
<div class="q" id="p_24Mn_1714"> <div class="p">
<span class="pN">1714</span><span class="bold">Yodha kāme accatari, saṅgaṁ loke duraccayan</span>ti. <span class="bold">Yo</span>ti yo yādiso yathāyutto yathāvihito yathāpakāro yaṁ ṭhānappatto yaṁ dhammasamannāgato khattiyo vā brāhmaṇo vā vesso vā suddo vā gahaṭṭho vā pabbajito vā devo vā manusso vā. <span class="bold">Kāmā</span>ti uddānato dve kāmā— vatthukāmā ca kilesakāmā ca…pe… ime vuccanti vatthukāmā…pe… ime vuccanti kilesakāmā. <span class="bold">Saṅgā</span>ti satta saṅgā— rāgasaṅgo, dosasaṅgo, mohasaṅgo, mānasaṅgo, diṭṭhisaṅgo, kilesasaṅgo, duccaritasaṅgo. <span class="bold">Loke</span>ti apāyaloke manussaloke devaloke khandhaloke dhātuloke āyatanaloke. <span class="bold">Saṅgaṁ loke duraccayan</span>ti. Yo kāme ca saṅge ca loke duraccaye durativatte duttare duppatare dussamatikkame dubbītivatte atari uttari patari samatikkami vītivattayīti— yodha kāme accatari, saṅgaṁ loke duraccayaṁ. </div>
</div>
<div class="q" id="p_24Mn_1715"> <div class="p">
<span class="pN">1715</span><span class="bold">Na so socati nājjhetī</span>ti. Vipariṇataṁ vā vatthuṁ na socati, vipariṇatasmiṁ vā vatthusmiṁ na socati. “Cakkhu me vipariṇatan”ti na socati…pe… sotaṁ me… ghānaṁ me… jivhā me… kāyo me… rūpā me… saddā me… gandhā me… rasā me… phoṭṭhabbā me… kulaṁ me… gaṇo me… āvāso me… lābho me… yaso me… pasaṁsā me… sukhaṁ me… cīvaraṁ me… piṇḍapāto me… senāsanaṁ me… gilānapaccayabhesajjaparikkhārā me… mātā me… pitā me… bhātā me… bhaginī me… putto me… dhītā me… mittā me… amaccā me… ñātī me… “sālohitā me vipariṇatā”ti na socati na kilamati na paridevati na urattāḷiṁ kandati na sammohaṁ āpajjatīti— na socati. <span class="bold">Nājjhetī</span>ti najjheti na ajjheti na upanijjhāyati na nijjhāyati na pajjhāyati. Atha vā na jāyati na jiyyati na miyyati na cavati na upapajjatīti— nājjhetīti— na so socati nājjheti. </div>
</div>
<div class="q" id="p_24Mn_1716"> <div class="p">
<span class="pN">1716</span><span class="bold">Chinnasoto abandhano</span>ti. <span class="bold">Sotaṁ</span> vuccati taṇhā. Yo rāgo sārāgo…pe… abhijjhā lobho akusalamūlaṁ. Yassesā sotā taṇhā pahīnā samucchinnā…pe… ñāṇagginā daḍḍhā, so vuccati chinnasoto. <span class="bold">Abandhano</span>ti rāgabandhanaṁ dosabandhanaṁ mohabandhanaṁ mānabandhanaṁ diṭṭhibandhanaṁ kilesabandhanaṁ duccaritabandhanaṁ, yassete bandhanā pahīnā samucchinnā…pe… ñāṇagginā daḍḍhā, so vuccati abandhanoti— chinnasoto abandhano. </div>
</div>
<div class="q" id="p_24Mn_1717"> <div class="p">
<span class="pN">1717</span>Tenāha bhagavā— </div>
</div>
<div class="q" id="p_24Mn_1718"> <div class="p"> <table class="singleColumn"> <tr> <td> <div class="pN">1718</div> <div class="G">“Yodha kāme accatari,</div> </td> </tr> <tr> <td> <div class="G">saṅgaṁ loke duraccayaṁ;</div> </td> </tr> <tr> <td> <div class="G">Na so socati nājjheti,</div> </td> </tr> <tr> <td> <div class="G">chinnasoto abandhano”ti.</div> </td> </tr> </table> </div>
</div>
<div class="q" id="p_24Mn_1719"> <div class="divNumber">184.</div> <div class="p"> <table class="singleColumn"> <tr> <td> <div class="pN">1719</div> <div class="G"><span class="bold">Yaṁ pubbe taṁ visosehi,</span></div> </td> </tr> <tr> <td> <div class="G"><span class="bold">pacchā te māhu kiñcanaṁ;</span></div> </td> </tr> <tr> <td> <div class="G"><span class="bold">Majjhe ce no gahessasi,</span></div> </td> </tr> <tr> <td> <div class="G"><span class="bold">upasanto carissasi.</span></div> </td> </tr> </table> </div>
</div>
<div class="q" id="p_24Mn_1720"> <div class="p">
<span class="pN">1720</span><span class="bold">Yaṁ pubbe taṁ visosehī</span>ti. Atīte saṅkhāre ārabbha ye kilesā uppajjeyyuṁ te kilese sosehi visosehi sukkhāpehi visukkhāpehi abījaṁ karohi pajaha vinodehi byantiṁ karohi anabhāvaṁ gamehīti. Evampi yaṁ pubbe taṁ visosehi. Atha vā ye atītā kammābhisaṅkhārā avipakkavipākā te kammābhisaṅkhāre sosehi visosehi sukkhāpehi visukkhāpehi abījaṁ karohi pajaha vinodehi byantiṁ karohi anabhāvaṁ gamehīti. Evampi yaṁ pubbe taṁ visosehi. </div>
</div>
<div class="q" id="p_24Mn_1721"> <div class="p">
<span class="pN">1721</span><span class="bold">Pacchā te māhu kiñcanan</span>ti. Pacchā vuccati anāgataṁ. Anāgate saṅkhāre ārabbha yāni uppajjeyyuṁ rāgakiñcanaṁ dosakiñcanaṁ mohakiñcanaṁ mānakiñcanaṁ diṭṭhikiñcanaṁ kilesakiñcanaṁ duccaritakiñcanaṁ, imāni kiñcanāni tuyhaṁ mā ahu mā akāsi mā janesi mā sañjanesi mā nibbattesi mā abhinibbattesi pajaha vinodehi byantiṁ karohi anabhāvaṁ gamehīti— pacchā te māhu kiñcanaṁ. </div>
</div>
<div class="q" id="p_24Mn_1722"> <div class="p">
<span class="pN">1722</span><span class="bold">Majjhe ce no gahessasī</span>ti. Majjhaṁ vuccati paccuppannā rūpavedanāsaññāsaṅkhāraviññāṇā. Paccuppanne saṅkhāre taṇhāvasena diṭṭhivasena na gahessasi na uggahessasi na gaṇhissasi na parāmasissasi nābhinandissasi nābhicarissasi na ajjhosissasi, abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajahissasi vinodessasi byantiṁ karissasi anabhāvaṁ gamessasīti— majjhe ce no gahessasi. </div>
</div>
<div class="q" id="p_24Mn_1723"> <div class="p">
<span class="pN">1723</span><span class="bold">Upasanto carissasī</span>ti. Rāgassa santattā samitattā upasamitattā, dosassa santattā samitattā upasamitattā…pe… sabbākusalābhisaṅkhārānaṁ santattā samitattā upasamitattā vūpasamitattā vijjhātattā nibbutattā vigatattā paṭipassaddhattā santo upasanto vūpasanto nibbuto paṭipassaddho carissasi viharissasi iriyissasi vattissasi pālissasi yapissasi yāpissasīti— upasanto carissasi. </div>
</div>
<div class="q" id="p_24Mn_1724"> <div class="p">
<span class="pN">1724</span>Tenāha bhagavā— </div>
</div>
<div class="q" id="p_24Mn_1725"> <div class="p"> <table class="singleColumn"> <tr> <td> <div class="pN">1725</div> <div class="G">“Yaṁ pubbe taṁ visosehi,</div> </td> </tr> <tr> <td> <div class="G">pacchā te māhu kiñcanaṁ;</div> </td> </tr> <tr> <td> <div class="G">Majjhe ce no gahessasi,</div> </td> </tr> <tr> <td> <div class="G">upasanto carissasī”ti.</div> </td> </tr> </table> </div>
</div>
<div class="q" id="p_24Mn_1726"> <div class="divNumber">185.</div> <div class="p"> <table class="singleColumn"> <tr> <td> <div class="pN">1726</div> <div class="G"><span class="bold">Sabbaso nāmarūpasmiṁ,</span></div> </td> </tr> <tr> <td> <div class="G"><span class="bold">yassa natthi mamāyitaṁ;</span></div> </td> </tr> <tr> <td> <div class="G"><span class="bold">Asatā ca na socati,</span></div> </td> </tr> <tr> <td> <div class="G"><span class="bold">sa ve loke na jīyati.</span></div> </td> </tr> </table> </div>
</div>
<div class="q" id="p_24Mn_1727"> <div class="p">
<span class="pN">1727</span><span class="bold">Sabbaso nāmarūpasmiṁ, yassa natthi mamāyitan</span>ti. <span class="bold">Sabbaso</span>ti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ— sabbasoti. <span class="bold">Nāman</span>ti cattāro arūpino khandhā. <span class="bold">Rūpan</span>ti cattāro ca mahābhūtā, catunnañca mahābhūtānaṁ upādāya rūpaṁ. <span class="bold">Yassā</span>ti arahato khīṇāsavassa. <span class="bold">Mamāyitan</span>ti dve mamattā— taṇhāmamattañca diṭṭhimamattañca…pe… idaṁ taṇhāmamattaṁ…pe… idaṁ diṭṭhimamattaṁ. <span class="bold">Sabbaso nāmarūpasmiṁ, yassa natthi mamāyitan</span>ti sabbaso nāmarūpasmiṁ mamattā yassa natthi na santi na saṁvijjanti nupalabbhanti, pahīnā samucchinnā vūpasantā paṭipassaddhā abhabbuppattikā ñāṇagginā daḍḍhāti— sabbaso nāmarūpasmiṁ, yassa natthi mamāyitaṁ. </div>
</div>
<div class="q" id="p_24Mn_1728"> <div class="p">
<span class="pN">1728</span><span class="bold">Asatā ca na socatī</span>ti. Vipariṇataṁ vā vatthuṁ na socati, vipariṇatasmiṁ vā vatthusmiṁ na socati. “Cakkhu me vipariṇatan”ti na socati, sotaṁ me… ghānaṁ me… jivhā me… kāyo me… rūpā me… saddā me… gandhā me… rasā me… phoṭṭhabbā me… kulaṁ me… gaṇo me… āvāso me… lābho me…pe… “sālohitā me vipariṇatā”ti na socati na kilamati na paridevati na urattāḷiṁ kandati na sammohaṁ āpajjatīti. Evampi asatā ca na socati. </div>
</div>
<div class="q" id="p_24Mn_1729"> <div class="p">
<span class="pN">1729</span>Atha vā asatāya dukkhāya vedanāya phuṭṭho pareto samohito samannāgato na socati na kilamati na paridevati na urattāḷiṁ kandati na sammohaṁ āpajjatīti. Evampi asatā ca na socati. Atha vā cakkhurogena phuṭṭho pareto…pe… ḍaṁsamakasavātātapasarīsapasamphassena phuṭṭho pareto samohito samannāgato na socati na kilamati na paridevati na urattāḷiṁ kandati na sammohaṁ āpajjatīti. Evampi asatā ca na socati. Atha vā asante asaṁvijjamāne anupalabbhamāne “ahu vata me, taṁ vata me natthi, siyā vata me, taṁ vatāhaṁ na labhāmī”ti na socati na kilamati na paridevati na urattāḷiṁ kandati na sammohaṁ āpajjatīti. Evampi asatā ca na socati. </div>
</div>
<div class="q" id="p_24Mn_1730"> <div class="p">
<span class="pN">1730</span><span class="bold">Sa ve loke na jīyatī</span>ti. Yassa “mayhaṁ vā idaṁ paresaṁ vā idan”ti kiñci rūpagataṁ vedanāgataṁ saññāgataṁ saṅkhāragataṁ viññāṇagataṁ gahitaṁ parāmaṭṭhaṁ abhiniviṭṭhaṁ ajjhositaṁ adhimuttaṁ atthi, tassa jāni atthi. </div>
</div>
<div class="q" id="p_24Mn_1731"> <div class="p">
<span class="pN">1731</span>Bhāsitampi hetaṁ— </div>
</div>
<div class="q" id="p_24Mn_1732"> <div class="p"> <table class="singleColumn"> <tr> <td> <div class="pN">1732</div> <div class="G">“Jīno rathassaṁ maṇikuṇḍale ca,</div> </td> </tr> <tr> <td> <div class="G">Putte ca dāre ca tatheva jīno;</div> </td> </tr> <tr> <td> <div class="G">Sabbesu bhogesu asesakesu,</div> </td> </tr> <tr> <td> <div class="G">Kasmā na santappasi sokakāle.</div> </td> </tr> </table> </div>
</div>
<div class="q" id="p_24Mn_1733"> <div class="p"> <table class="singleColumn"> <tr> <td> <div class="pN">1733</div> <div class="G">Pubbeva maccaṁ vijahanti bhogā,</div> </td> </tr> <tr> <td> <div class="G">Macco dhane pubbataraṁ jahāsi;</div> </td> </tr> <tr> <td> <div class="G">Asassatā bhogino kāmakāmī,</div> </td> </tr> <tr> <td> <div class="G">Tasmā na socāmahaṁ sokakāle.</div> </td> </tr> </table> </div>
</div>
<div class="q" id="p_24Mn_1734"> <div class="p"> <table class="singleColumn"> <tr> <td> <div class="pN">1734</div> <div class="G">Udeti āpūrati veti cando,</div> </td> </tr> <tr> <td> <div class="G">Atthaṁ tapetvāna paleti sūriyo;</div> </td> </tr> <tr> <td> <div class="G">Viditā mayā sattuka lokadhammā,</div> </td> </tr> <tr> <td> <div class="G">Tasmā na socāmahaṁ sokakāle”ti.</div> </td> </tr> </table> </div>
</div>
<div class="q" id="p_24Mn_1735"> <div class="p">
<span class="pN">1735</span>Yassa “mayhaṁ vā idaṁ paresaṁ vā idan”ti kiñci rūpagataṁ vedanāgataṁ saññāgataṁ saṅkhāragataṁ viññāṇagataṁ gahitaṁ parāmaṭṭhaṁ abhiniviṭṭhaṁ ajjhositaṁ adhimuttaṁ natthi, tassa jāni natthi. Bhāsitampi hetaṁ— “‘nandasi, samaṇā’ti. ‘Kiṁ laddhā, āvuso’ti? ‘Tena hi, samaṇa, socasī’ti. ‘Kiṁ jīyittha, āvuso’ti? ‘Tena hi, samaṇa, neva nandasi na ca socasī’ti. ‘Evamāvuso’ti. </div>
</div>
<div class="q" id="p_24Mn_1736"> <div class="p"> <table class="singleColumn"> <tr> <td> <div class="pN">1736</div> <div class="G">‘Cirassaṁ vata passāma,</div> </td> </tr> <tr> <td> <div class="G">brāhmaṇaṁ parinibbutaṁ;</div> </td> </tr> <tr> <td> <div class="G">Anandiṁ anaghaṁ bhikkhuṁ,</div> </td> </tr> <tr> <td> <div class="G">tiṇṇaṁ loke visattikan’”ti.</div> </td> </tr> </table> </div>
</div>
<div class="q" id="p_24Mn_1737"> <div class="p">
<span class="pN">1737</span>Sa ve loke na jīyati. Tenāha bhagavā— </div>
</div>
<div class="q" id="p_24Mn_1738"> <div class="p"> <table class="singleColumn"> <tr> <td> <div class="pN">1738</div> <div class="G">“Sabbaso nāmarūpasmiṁ,</div> </td> </tr> <tr> <td> <div class="G">yassa natthi mamāyitaṁ;</div> </td> </tr> <tr> <td> <div class="G">Asatā ca na socati,</div> </td> </tr> <tr> <td> <div class="G">sa ve loke na jīyatī”ti.</div> </td> </tr> </table> </div>
</div>
<div class="q" id="p_24Mn_1739"> <div class="divNumber">186.</div> <div class="p"> <table class="singleColumn"> <tr> <td> <div class="pN">1739</div> <div class="G"><span class="bold">Yassa natthi idaṁ meti,</span></div> </td> </tr> <tr> <td> <div class="G"><span class="bold">paresaṁ vāpi kiñcanaṁ;</span></div> </td> </tr> <tr> <td> <div class="G"><span class="bold">Mamattaṁ so asaṁvindaṁ,</span></div> </td> </tr> <tr> <td> <div class="G"><span class="bold">natthi meti na socati.</span></div> </td> </tr> </table> </div>
</div>
<div class="q" id="p_24Mn_1740"> <div class="p">
<span class="pN">1740</span><span class="bold">Yassa natthi idaṁ meti, paresaṁ vāpi kiñcanan</span>ti. <span class="bold">Yassā</span>ti arahato khīṇāsavassa. Yassa “mayhaṁ vā idaṁ paresaṁ vā idan”ti kiñci rūpagataṁ vedanāgataṁ saññāgataṁ saṅkhāragataṁ viññāṇagataṁ gahitaṁ parāmaṭṭhaṁ abhiniviṭṭhaṁ ajjhositaṁ adhimuttaṁ natthi na santi na saṁvijjati nupalabbhati, pahīnaṁ samucchinnaṁ vūpasantaṁ paṭipassaddhaṁ abhabbuppattikaṁ ñāṇagginā daḍḍhanti. Evampi yassa natthi idaṁ meti, paresaṁ vāpi kiñcanaṁ. </div>
</div>
<div class="q" id="p_24Mn_1741"> <div class="p">
<span class="pN">1741</span>Vuttañhetaṁ bhagavatā— “nāyaṁ, bhikkhave, kāyo tumhākaṁ, napi aññesaṁ. Purāṇamidaṁ, bhikkhave, kammaṁ abhisaṅkhataṁ abhisañcetayitaṁ vedanīyaṁ daṭṭhabbaṁ. Tatra kho, bhikkhave, sutavā ariyasāvako paṭiccasamuppādaṁyeva sādhukaṁ yoniso manasikaroti— ‘iti imasmiṁ sati idaṁ hoti imassuppādā idaṁ uppajjati, imasmiṁ asati idaṁ na hoti imassa nirodhā idaṁ nirujjhati, yadidaṁ avijjāpaccayā saṅkhārā, saṅkhārapaccayā viññāṇaṁ…pe… evametassa kevalassa dukkhakkhandhassa samudayo hoti. Avijjāya tveva asesavirāganirodhā saṅkhāranirodho…pe… evametassa kevalassa dukkhakkhandhassa nirodho hotī’”ti. Evampi yassa natthi idaṁ meti, paresaṁ vāpi kiñcanaṁ. </div>
</div>
<div class="q" id="p_24Mn_1742"> <div class="p">
<span class="pN">1742</span>Vuttampi hetaṁ bhagavatā— </div>
</div>
<div class="q" id="p_24Mn_1743"> <div class="p"> <table class="singleColumn"> <tr> <td> <div class="pN">1743</div> <div class="G">“Suññato lokaṁ avekkhassu,</div> </td> </tr> <tr> <td> <div class="G">mogharāja sadā sato;</div> </td> </tr> <tr> <td> <div class="G">Attānudiṭṭhiṁ ūhacca,</div> </td> </tr> <tr> <td> <div class="G">evaṁ maccutaro siyā;</div> </td> </tr> <tr> <td> <div class="G">Evaṁ lokaṁ avekkhantaṁ,</div> </td> </tr> <tr> <td> <div class="G">maccurājā na passatī”ti.</div> </td> </tr> </table> </div>
</div>
<div class="q" id="p_24Mn_1744"> <div class="p">
<span class="pN">1744</span>Evampi yassa natthi idaṁ meti, paresaṁ vāpi kiñcanaṁ. </div>
</div>
<div class="q" id="p_24Mn_1745"> <div class="p">
<span class="pN">1745</span>Vuttampi hetaṁ bhagavatā— “yaṁ, bhikkhave, na tumhākaṁ, taṁ pajahatha. Taṁ vo pahīnaṁ dīgharattaṁ hitāya sukhāya bhavissati. Kiñca, bhikkhave, na tumhākaṁ? Rūpaṁ, bhikkhave, na tumhākaṁ, taṁ pajahatha. Taṁ vo pahīnaṁ dīgharattaṁ hitāya sukhāya bhavissati. Vedanā… saññā… saṅkhārā… viññāṇaṁ na tumhākaṁ, taṁ pajahatha. Taṁ vo pahīnaṁ dīgharattaṁ hitāya sukhāya bhavissati. Taṁ kiṁ maññatha, bhikkhave, yaṁ imasmiṁ jetavane tiṇakaṭṭhasākhāpalāsaṁ, taṁ jano hareyya vā ḍaheyya vā yathāpaccayaṁ vā kareyya, api nu tumhākaṁ evamassa— ‘amhe jano harati vā ḍahati vā yathāpaccayaṁ vā karotī’”ti? “No hetaṁ, bhante”. “Taṁ kissa hetu”? “Na hi no etaṁ, bhante, attā vā attaniyaṁ vā”ti. “Evamevaṁ kho, bhikkhave, yaṁ na tumhākaṁ, taṁ pajahatha. Taṁ vo pahīnaṁ dīgharattaṁ hitāya sukhāya bhavissati. Kiñca, bhikkhave, na tumhākaṁ? Rūpaṁ, bhikkhave, na tumhākaṁ, taṁ pajahatha. Taṁ vo pahīnaṁ dīgharattaṁ hitāya sukhāya bhavissati. Vedanā… saññā… saṅkhārā… viññāṇaṁ na tumhākaṁ, taṁ pajahatha. Taṁ vo pahīnaṁ dīgharattaṁ hitāya sukhāya bhavissatī”ti. Evampi yassa natthi idaṁ meti, paresaṁ vāpi kiñcanaṁ. Bhāsitampi hetaṁ— </div>
</div>
<div class="q" id="p_24Mn_1746"> <div class="p"> <table class="singleColumn"> <tr> <td> <div class="pN">1746</div> <div class="G">“Suddhadhammasamuppādaṁ,</div> </td> </tr> <tr> <td> <div class="G">Suddhasaṅkhārasantatiṁ;</div> </td> </tr> <tr> <td> <div class="G">Passantassa yathābhūtaṁ,</div> </td> </tr> <tr> <td> <div class="G">Na bhayaṁ hoti gāmaṇi.</div> </td> </tr> </table> </div>
</div>
<div class="q" id="p_24Mn_1747"> <div class="p"> <table class="singleColumn"> <tr> <td> <div class="pN">1747</div> <div class="G">Tiṇakaṭṭhasamaṁ lokaṁ,</div> </td> </tr> <tr> <td> <div class="G">Yadā paññāya passati;</div> </td> </tr> <tr> <td> <div class="G">Nāññaṁ patthayate kiñci,</div> </td> </tr> <tr> <td> <div class="G">Aññatra appaṭisandhiyā”ti.</div> </td> </tr> </table> </div>
</div>
<div class="q" id="p_24Mn_1748"> <div class="p">
<span class="pN">1748</span>Evampi yassa natthi idaṁ meti, paresaṁ vāpi kiñcanaṁ. Vajirā bhikkhunī māraṁ pāpimantaṁ etadavoca— </div>
</div>
<div class="q" id="p_24Mn_1749"> <div class="p"> <table class="singleColumn"> <tr> <td> <div class="pN">1749</div> <div class="G">“Kaṁ nu sattoti paccesi,</div> </td> </tr> <tr> <td> <div class="G">māra diṭṭhigataṁ nu te;</div> </td> </tr> <tr> <td> <div class="G">Suddhasaṅkhārapuñjoyaṁ,</div> </td> </tr> <tr> <td> <div class="G">nayidha sattupalabbhati.</div> </td> </tr> </table> </div>
</div>
<div class="q" id="p_24Mn_1750"> <div class="p"> <table class="singleColumn"> <tr> <td> <div class="pN">1750</div> <div class="G">Yathā hi aṅgasambhārā,</div> </td> </tr> <tr> <td> <div class="G">hoti saddo ratho iti;</div> </td> </tr> <tr> <td> <div class="G">Evaṁ khandhesu santesu,</div> </td> </tr> <tr> <td> <div class="G">hoti sattoti sammuti.</div> </td> </tr> </table> </div>
</div>
<div class="q" id="p_24Mn_1751"> <div class="p"> <table class="singleColumn"> <tr> <td> <div class="pN">1751</div> <div class="G">Dukkhameva hi sambhoti,</div> </td> </tr> <tr> <td> <div class="G">dukkhaṁ tiṭṭhati veti ca;</div> </td> </tr> <tr> <td> <div class="G">Nāññatra dukkhā sambhoti,</div> </td> </tr> <tr> <td> <div class="G">nāññaṁ dukkhā nirujjhatī”ti.</div> </td> </tr> </table> </div>
</div>
<div class="q" id="p_24Mn_1752"> <div class="p">
<span class="pN">1752</span>Evampi yassa natthi idaṁ meti, paresaṁ vāpi kiñcanaṁ. Vuttañhetaṁ bhagavatā— </div>
</div>
<div class="q" id="p_24Mn_1753"> <div class="p">
<span class="pN">1753</span>“Evamevaṁ kho, bhikkhave, bhikkhu rūpaṁ samannesati yāvatā rūpassa gati, vedanaṁ… saññaṁ… saṅkhāre… viññāṇaṁ samannesati yāvatā viññāṇassa gati. Tassa rūpaṁ samannesato yāvatā rūpassa gati, vedanaṁ… saññaṁ… saṅkhāre… viññāṇaṁ samannesato yāvatā viññāṇassa gati, yampissa taṁ hoti ‘ahan’ti vā ‘maman’ti vā, ‘asmī’ti vā, tampi tassa na hotī”ti. Evampi yassa natthi idaṁ meti, paresaṁ vāpi kiñcanaṁ. </div>
</div>
<div class="q" id="p_24Mn_1754"> <div class="p">
<span class="pN">1754</span>Āyasmā ānando bhagavantaṁ etadavoca— “‘suñño loko, suñño loko’ti, bhante, vuccati. Kittāvatā nu kho, bhante, suñño lokoti vuccatī”ti? “Yasmā ca kho, ānanda, suññaṁ attena vā attaniyena vā, tasmā suñño lokoti vuccati. Kiñcānanda, suññaṁ attena vā attaniyena vā? Cakkhu kho, ānanda, suññaṁ attena vā attaniyena vā. Rūpā suññā, cakkhuviññāṇaṁ suññaṁ, cakkhusamphasso suñño, yadidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi suññaṁ… sotaṁ suññaṁ… saddā suññā… ghānaṁ suññaṁ… gandhā suññā… jivhā suññā… rasā suññā… kāyo suñño… phoṭṭhabbā suññā… mano suñño… dhammā suññā… manoviññāṇaṁ suññaṁ… manosamphasso suñño, yadidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi suññaṁ attena vā attaniyena vā. Yasmā kho, ānanda, suññaṁ attena vā attaniyena vā, tasmā suñño lokoti vuccatī”ti. Evampi yassa natthi idaṁ meti, paresaṁ vāpi kiñcanaṁ. </div>
</div>
<div class="q" id="p_24Mn_1755"> <div class="p">
<span class="pN">1755</span><span class="bold">Mamattaṁ so asaṁvindan</span>ti. <span class="bold">Mamattā</span>ti dve mamattā— taṇhāmamattañca diṭṭhimamattañca…pe… idaṁ taṇhāmamattaṁ…pe… idaṁ diṭṭhimamattaṁ. Taṇhāmamattaṁ pahāya diṭṭhimamattaṁ paṭinissajjitvā mamattaṁ avindanto asaṁvindanto anadhigacchanto appaṭilabhantoti— mamattaṁ so asaṁvindaṁ. </div>
</div>
<div class="q" id="p_24Mn_1756"> <div class="p">
<span class="pN">1756</span><span class="bold">Natthi meti na socatī</span>ti. Vipariṇataṁ vā vatthuṁ na socati, vipariṇatasmiṁ vā vatthusmiṁ na socati. “Cakkhu me vipariṇatan”ti na socati, “sotaṁ me…pe… sālohitā me vipariṇatā”ti na socati na kilamati na paridevati na urattāḷiṁ kandati na sammohaṁ āpajjatīti— natthi meti na socati. </div>
</div>
<div class="q" id="p_24Mn_1757"> <div class="p">
<span class="pN">1757</span>Tenāha bhagavā— </div>
</div>
<div class="q" id="p_24Mn_1758"> <div class="p"> <table class="singleColumn"> <tr> <td> <div class="pN">1758</div> <div class="G">“Yassa natthi idaṁ meti,</div> </td> </tr> <tr> <td> <div class="G">paresaṁ vāpi kiñcanaṁ;</div> </td> </tr> <tr> <td> <div class="G">Mamattaṁ so asaṁvindaṁ,</div> </td> </tr> <tr> <td> <div class="G">natthi meti na socatī”ti.</div> </td> </tr> </table> </div>
</div>
<div class="q" id="p_24Mn_1759"> <div class="divNumber">187.</div> <div class="p"> <table class="singleColumn"> <tr> <td> <div class="pN">1759</div> <div class="G"><span class="bold">Aniṭṭhurī ananugiddho,</span></div> </td> </tr> <tr> <td> <div class="G"><span class="bold">anejo sabbadhī samo;</span></div> </td> </tr> <tr> <td> <div class="G"><span class="bold">Tamānisaṁsaṁ pabrūmi,</span></div> </td> </tr> <tr> <td> <div class="G"><span class="bold">pucchito avikampinaṁ.</span></div> </td> </tr> </table> </div>
</div>
<div class="q" id="p_24Mn_1760"> <div class="p">
<span class="pN">1760</span><span class="bold">Aniṭṭhurī ananugiddho anejo sabbadhī samo</span>ti. Katamaṁ <span class="bold">niṭṭhuriyaṁ</span>? Idhekacco niṭṭhuriyo hoti, paralābhasakkāragarukāramānanavandanapūjanāsu issati usūyati issaṁ bandhati. Yaṁ evarūpaṁ niṭṭhuriyaṁ niṭṭhuriyakammaṁ issā issāyanā issāyitattaṁ usūyā usūyanā usūyitattaṁ— idaṁ vuccati niṭṭhuriyaṁ. Yassetaṁ niṭṭhuriyaṁ pahīnaṁ samucchinnaṁ…pe… ñāṇagginā daḍḍhaṁ, so vuccati aniṭṭhurīti. <span class="bold">Ananugiddho</span>ti. <span class="bold">Gedho</span> vuccati taṇhā. Yo rāgo sārāgo…pe… abhijjhā lobho akusalamūlaṁ. Yasseso gedho pahīno samucchinno…pe… ñāṇagginā daḍḍho, so vuccati ananugiddho. So rūpe agiddho sadde…pe… diṭṭhasutamutaviññātabbesu dhammesu agiddho agadhito amucchito anajjhosanno, vītagedho vigatagedho cattagedho vantagedho muttagedho pahīnagedho paṭinissaṭṭhagedho, vītarāgo vigatarāgo cattarāgo vantarāgo muttarāgo pahīnarāgo paṭinissaṭṭharāgo, nicchāto nibbuto sītibhūto sukhappaṭisaṁvedī brahmabhūtena attanā viharatīti— aniṭṭhurī ananugiddho. </div>
</div>
<div class="q" id="p_24Mn_1761"> <div class="p">
<span class="pN">1761</span><span class="bold">Anejo sabbadhī samo</span>ti. <span class="bold">Ejā</span> vuccati taṇhā. Yo rāgo sārāgo…pe… abhijjhā lobho akusalamūlaṁ. Yassesā ejā taṇhā pahīnā samucchinnā…pe… ñāṇagginā daḍḍhā, so vuccati anejo. Ejāya pahīnattā anejo. So lābhepi na iñjati, alābhepi na iñjati, yasepi na iñjati, ayasepi na iñjati, pasaṁsāyapi na iñjati, nindāyapi na iñjati, sukhepi na iñjati, dukkhepi na iñjati, na calati na vedhati nappavedhati na sampavedhatīti— anejo. <span class="bold">Sabbadhī samo</span>ti <span class="bold">sabbaṁ</span> vuccati dvādasāyatanāni. Cakkhu ceva rūpā ca…pe… mano ceva dhammā ca. Yato ajjhattikabāhiresu āyatanesu chandarāgo pahīno hoti ucchinnamūlo tālāvatthukato anabhāvaṁkato āyatiṁ anuppādadhammo, so vuccati sabbadhi samo. So sabbattha tādi sabbattha majjhatto sabbattha upekkhakoti— anejo sabbadhī samo. </div>
</div>
<div class="q" id="p_24Mn_1762"> <div class="p">
<span class="pN">1762</span><span class="bold">Tamānisaṁsaṁ pabrūmi, pucchito avikampinan</span>ti. Avikampinaṁ puggalaṁ puṭṭho pucchito yācito ajjhesito pasādito ime cattāro ānisaṁse pabrūmi. Yo so aniṭṭhurī ananugiddho anejo sabbadhi samoti brūmi ācikkhāmi…pe… pakāsemīti— tamānisaṁsaṁ pabrūmi pucchito avikampinaṁ. </div>
</div>
<div class="q" id="p_24Mn_1763"> <div class="p">
<span class="pN">1763</span>Tenāha bhagavā— </div>
</div>
<div class="q" id="p_24Mn_1764"> <div class="p"> <table class="singleColumn"> <tr> <td> <div class="pN">1764</div> <div class="G">“Aniṭṭhurī ananugiddho,</div> </td> </tr> <tr> <td> <div class="G">anejo sabbadhī samo;</div> </td> </tr> <tr> <td> <div class="G">Tamānisaṁsaṁ pabrūmi,</div> </td> </tr> <tr> <td> <div class="G">pucchito avikampinan”ti.</div> </td> </tr> </table> </div>
</div>
<div class="q" id="p_24Mn_1765"> <div class="divNumber">188.</div> <div class="p"> <table class="singleColumn"> <tr> <td> <div class="pN">1765</div> <div class="G"><span class="bold">Anejassa vijānato,</span></div> </td> </tr> <tr> <td> <div class="G"><span class="bold">natthi kāci nisaṅkhati;</span></div> </td> </tr> <tr> <td> <div class="G"><span class="bold">Virato so viyārabbhā,</span></div> </td> </tr> <tr> <td> <div class="G"><span class="bold">khemaṁ passati sabbadhi.</span></div> </td> </tr> </table> </div>
</div>
<div class="q" id="p_24Mn_1766"> <div class="p">
<span class="pN">1766</span><span class="bold">Anejassa vijānato</span>ti. <span class="bold">Ejā</span> vuccati taṇhā. Yo rāgo sārāgo…pe… abhijjhā lobho akusalamūlaṁ. Yassesā ejā taṇhā pahīnā samucchinnā…pe… ñāṇagginā daḍḍhā, so vuccati anejo. Ejāya pahīnattā anejo. So lābhepi na iñjati, alābhepi na iñjati, yasepi na iñjati, ayasepi na iñjati, pasaṁsāyapi na iñjati, nindāyapi na iñjati, sukhepi na iñjati, dukkhepi na iñjati na calati na vedhati nappavedhati na sampavedhatīti— anejassa. <span class="bold">Vijānato</span>ti jānato ājānato vijānato paṭivijānato paṭivijjhato. “Sabbe saṅkhārā aniccā”ti jānato ājānato vijānato paṭivijānato paṭivijjhato, “sabbe saṅkhārā dukkhā”ti…pe… “yaṁ kiñci samudayadhammaṁ sabbaṁ taṁ nirodhadhamman”ti jānato ājānato vijānato paṭivijānato paṭivijjhatoti— anejassa vijānato. </div>
</div>
<div class="q" id="p_24Mn_1767"> <div class="p">
<span class="pN">1767</span><span class="bold">Natthi kāci nisaṅkhatī</span>ti. <span class="bold">Nisaṅkhatiyo</span> vuccanti puññābhisaṅkhāro apuññābhisaṅkhāro āneñjābhisaṅkhāro. Yato puññābhisaṅkhāro ca apuññābhisaṅkhāro ca āneñjābhisaṅkhāro ca pahīnā honti ucchinnamūlā tālāvatthukatā anabhāvaṁkatā āyatiṁ anuppādadhammā, ettāvatā nisaṅkhatiyo natthi na santi na saṁvijjanti nupalabbhanti, pahīnā samucchinnā vūpasantā paṭipassaddhā abhabbuppattikā ñāṇagginā daḍḍhāti— natthi kāci nisaṅkhati. </div>
</div>
<div class="q" id="p_24Mn_1768"> <div class="p">
<span class="pN">1768</span><span class="bold">Virato so viyārabbhā</span>ti. Viyārabbho vuccati puññābhisaṅkhāro apuññābhisaṅkhāro āneñjābhisaṅkhāro. Yato puññābhisaṅkhāro ca apuññābhisaṅkhāro ca āneñjābhisaṅkhāro ca pahīnā honti ucchinnamūlā tālāvatthukatā anabhāvaṁkatā āyatiṁ anuppādadhammā, ettāvatā ārabbhā viyārabbhā ārato assa virato paṭivirato nikkhanto nissaṭo vippamutto visaññutto vimariyādikatena cetasā viharatīti— virato so viyārabbhā. </div>
</div>
<div class="q" id="p_24Mn_1769"> <div class="p">
<span class="pN">1769</span><span class="bold">Khemaṁ passati sabbadhī</span>ti. Bhayakaro rāgo bhayakaro doso bhayakaro moho…pe… bhayakarā kilesā. Bhayakarassa rāgassa pahīnattā…pe… bhayakarānaṁ kilesānaṁ pahīnattā sabbattha khemaṁ passati sabbattha abhayaṁ passati sabbattha anītikaṁ passati sabbattha anupaddavaṁ passati sabbattha anupasaggaṁ passati sabbattha anupasaṭṭhattaṁ passatīti— khemaṁ passati sabbadhi. </div>
</div>
<div class="q" id="p_24Mn_1770"> <div class="p">
<span class="pN">1770</span>Tenāha bhagavā— </div>
</div>
<div class="q" id="p_24Mn_1771"> <div class="p"> <table class="singleColumn"> <tr> <td> <div class="pN">1771</div> <div class="G">“Anejassa vijānato,</div> </td> </tr> <tr> <td> <div class="G">natthi kāci nisaṅkhati;</div> </td> </tr> <tr> <td> <div class="G">Virato so viyārabbhā,</div> </td> </tr> <tr> <td> <div class="G">khemaṁ passati sabbadhī”ti.</div> </td> </tr> </table> </div>
</div>
<div class="q" id="p_24Mn_1772"> <div class="divNumber">189.</div> <div class="p"> <table class="singleColumn"> <tr> <td> <div class="pN">1772</div> <div class="G"><span class="bold">Na samesu na omesu,</span></div> </td> </tr> <tr> <td> <div class="G"><span class="bold">Na ussesu vadate muni;</span></div> </td> </tr> <tr> <td> <div class="G"><span class="bold">Santo so vītamaccharo,</span></div> </td> </tr> <tr> <td> <div class="G">
<span class="bold">Nādeti na nirassati.</span> <span class="gathaQuote">(Iti bhagavā.)</span>
</div> </td> </tr> </table> </div>
</div>
<div class="q" id="p_24Mn_1773"> <div class="p">
<span class="pN">1773</span><span class="bold">Na samesu na omesu, na ussesu vadate munī</span>ti. <span class="bold">Munī</span>ti. Monaṁ vuccati ñāṇaṁ…pe… saṅgajālamaticca so muni. “Seyyohamasmī”ti vā “sadisohamasmī”ti vā “hīnohamasmī”ti vā na vadati na katheti na bhaṇati na dīpayati na voharatīti— na samesu na omesu, na ussesu vadate muni. </div>
</div>
<div class="q" id="p_24Mn_1774"> <div class="p">
<span class="pN">1774</span><span class="bold">Santo so vītamaccharo</span>ti. <span class="bold">Santo</span>ti rāgassa santattā samitattā santo, dosassa…pe… mohassa… sabbākusalābhisaṅkhārānaṁ santattā samitattā vūpasamitattā vijjhātattā nibbutattā vigatattā paṭipassaddhattā santo upasanto vūpasanto nibbuto paṭipassaddhoti— santo. So <span class="bold">vītamaccharo</span>ti. Pañca macchariyāni āvāsamacchariyaṁ…pe… gāho vuccati macchariyaṁ. Yassetaṁ macchariyaṁ pahīnaṁ samucchinnaṁ…pe… ñāṇagginā daḍḍhaṁ, so vuccati vītamaccharo vigatamaccharo cattamaccharo vantamaccharo muttamaccharo pahīnamaccharo paṭinissaṭṭhamaccharoti— santo so vītamaccharo. </div>
</div>
<div class="q" id="p_24Mn_1775"> <div class="p">
<span class="pN">1775</span><span class="bold">Nādeti na nirassati, iti bhagavā</span>ti. <span class="bold">Nādetī</span>ti rūpaṁ nādiyati na upādiyati na gaṇhāti na parāmasati nābhinivisati, vedanaṁ… saññaṁ… saṅkhāre… viññāṇaṁ… gatiṁ… upapattiṁ… paṭisandhiṁ… bhavaṁ… saṁsāraṁ… vaṭṭaṁ nādiyati na upādiyati na gaṇhāti na parāmasati nābhinivisatīti— nādeti. <span class="bold">Na nirassatī</span>ti rūpaṁ na pajahati na vinodeti na byantiṁ karoti na anabhāvaṁ gameti, vedanaṁ… saññaṁ… saṅkhāre… viññāṇaṁ… gatiṁ… upapattiṁ… paṭisandhiṁ… bhavaṁ… saṁsāraṁ… vaṭṭaṁ na pajahati na vinodeti na byantiṁ karoti na anabhāvaṁ gameti. <span class="bold">Bhagavā</span>ti gāravādhivacanaṁ…pe… sacchikā paññatti yadidaṁ bhagavāti. </div>
</div>
<div class="q" id="p_24Mn_1776"> <div class="p">
<span class="pN">1776</span>Tenāha bhagavā— </div>
</div>
<div class="q" id="p_24Mn_1777"> <div class="p"> <table class="singleColumn"> <tr> <td> <div class="pN">1777</div> <div class="G">“Na samesu na omesu,</div> </td> </tr> <tr> <td> <div class="G">Na ussesu vadate muni;</div> </td> </tr> <tr> <td> <div class="G">Santo so vītamaccharo,</div> </td> </tr> <tr> <td> <div class="G">Nādeti na nirassati”. <span class="gathaQuote">(Iti bhagavā.)</span>
</div> </td> </tr> </table> </div>
</div>
<div class="CENTER" id="p_24Mn_1778">
<span class="pN">1778</span>Attadaṇḍasuttaniddeso pannarasamo.</div>
</html>
