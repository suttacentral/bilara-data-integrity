<html>
<div class="i">2 Sāsanapaṭṭhānadutiyabhūmi</div>
<div class="h">Sāsanapaṭṭhānadutiyabhūmi</div>
<div class="q" id="p_27Pe_151"> <div class="divNumber">13.</div> <div class="p">
<span class="pN">151</span>Tattha katamaṁ sāsanappaṭṭhānaṁ? Saṁkilesabhāgiyaṁ suttaṁ, vāsanābhāgiyaṁ suttaṁ, nibbedhabhāgiyaṁ suttaṁ, asekkhabhāgiyaṁ suttaṁ, saṁkilesabhāgiyañca vāsanābhāgiyañca, saṁkilesabhāgiyañca nibbedhabhāgiyañca, saṁkilesabhāgiyañca nibbedhabhāgiyañca asekkhabhāgiyañca, vāsanābhāgiyañca nibbedhabhāgiyañca. Āṇatti, phalaṁ, upāyo, āṇatti ca phalañca, phalañca upāyo ca, āṇatti ca phalañca upāyo ca. Assādo, ādīnavo, nissaraṇaṁ, assādo ca ādīnavo ca, assādo ca nissaraṇañca, ādīnavo ca nissaraṇañca, assādo ca ādīnavo ca nissaraṇañca. Lokikaṁ, lokuttaraṁ, lokikañca lokuttarañca. Kammaṁ, vipāko, kammañca vipāko ca. Niddiṭṭhaṁ, aniddiṭṭhaṁ, niddiṭṭhañca aniddiṭṭhañca. Ñāṇaṁ, ñeyyaṁ, ñāṇañca ñeyyañca. Dassanaṁ, bhāvanā, dassanañca bhāvanā ca. Vipākakammaṁ, na vipākakammaṁ, nevavipākanavipākakammaṁ. Sakavacanaṁ, paravacanaṁ, sakavacanañca paravacanañca. Sattādhiṭṭhānaṁ, dhammādhiṭṭhānaṁ, sattādhiṭṭhānañca dhammādhiṭṭhānañca. Thavo, sakavacanādhiṭṭhānaṁ, paravacanādhiṭṭhānaṁ, sakavacanādhiṭṭhānañca paravacanādhiṭṭhānañca. Kiriyaṁ, phalaṁ, kiriyañca phalañca. Anuññātaṁ, paṭikkhittaṁ, anuññātañca paṭikkhittañca. Imāni cha paṭikkhittāni. </div>
</div>
<div class="q" id="p_27Pe_152"> <div class="divNumber">14.</div> <div class="p">
<span class="pN">152</span>Tattha katamaṁ saṁkilesabhāgiyaṁ suttaṁ? </div>
</div>
<div class="q" id="p_27Pe_153"> <div class="p"> <table class="singleColumn"> <tr> <td> <div class="pN">153</div> <div class="G">Kāmandhā jālasañchannā,</div> </td> </tr> <tr> <td> <div class="G">Taṇhāchadanachāditā;</div> </td> </tr> <tr> <td> <div class="G">Pamattabandhunā baddhā,</div> </td> </tr> <tr> <td> <div class="G">Macchāva kumināmukhe;</div> </td> </tr> <tr> <td> <div class="G">Jarāmaraṇamanventi,</div> </td> </tr> <tr> <td> <div class="G">Vaccho khīrapakova mātaraṁ.</div> </td> </tr> </table> </div>
</div>
<div class="CENTER" id="p_27Pe_154">
<span class="pN">154</span>Pañcime, bhikkhave, nīvaraṇā.</div>
<div class="q" id="p_27Pe_155"> <div class="p">
<span class="pN">155</span>Tattha katamaṁ vāsanābhāgiyaṁ suttaṁ? </div>
</div>
<div class="q" id="p_27Pe_156"> <div class="p"> <table class="singleColumn"> <tr> <td> <div class="pN">156</div> <div class="G">Manopubbaṅgamā dhammā,</div> </td> </tr> <tr> <td> <div class="G">manoseṭṭhā manomayā;</div> </td> </tr> <tr> <td> <div class="G">Manasā ce pasannena,</div> </td> </tr> <tr> <td> <div class="G">bhāsati vā karoti vā;</div> </td> </tr> <tr> <td> <div class="G">Tato naṁ sukhamanveti,</div> </td> </tr> <tr> <td> <div class="G">chāyāva anapāyinī.</div> </td> </tr> </table> </div>
</div>
<div class="CENTER" id="p_27Pe_157">
<span class="pN">157</span>Saṁyuttake suttaṁ.</div>
<div class="q" id="p_27Pe_158"> <div class="p">
<span class="pN">158</span>Mahānāmassa sakkassa idaṁ bhagavā sakyānaṁ kapilavatthumhi nagare nayavitthārena saddhāsīlaparibhāvitaṁ suttaṁ bhāvaññena paribhāvitaṁ taṁ nāma pacchime kāle. </div>
</div>
<div class="q" id="p_27Pe_159"> <div class="p">
<span class="pN">159</span>Tattha katamaṁ nibbedhabhāgiyaṁ suttaṁ? </div>
</div>
<div class="q" id="p_27Pe_160"> <div class="p"> <table class="singleColumn"> <tr> <td> <div class="pN">160</div> <div class="G">Uddhaṁ adho sabbadhi vippamutto,</div> </td> </tr> <tr> <td> <div class="G">Ayaṁ ahasmīti anānupassī;</div> </td> </tr> <tr> <td> <div class="G">Evaṁ vimutto udatāri oghaṁ,</div> </td> </tr> <tr> <td> <div class="G">Atiṇṇapubbaṁ apunabbhavāya.</div> </td> </tr> </table> </div>
</div>
<div class="q" id="p_27Pe_161"> <div class="p">
<span class="pN">161</span>Sīlāni nu kho bhavanti kimatthiyāni ānando pucchati satthāraṁ. </div>
</div>
<div class="q" id="p_27Pe_162"> <div class="p">
<span class="pN">162</span>Tattha katamaṁ asekkhabhāgiyaṁ suttaṁ? </div>
</div>
<div class="q" id="p_27Pe_163"> <div class="p"> <table class="singleColumn"> <tr> <td> <div class="pN">163</div> <div class="G">“Yassa selūpamaṁ cittaṁ,</div> </td> </tr> <tr> <td> <div class="G">ṭhitaṁ nānupakampati;</div> </td> </tr> <tr> <td> <div class="G">Virattaṁ rajanīyesu,</div> </td> </tr> <tr> <td> <div class="G">kopaneyye na kuppati;</div> </td> </tr> <tr> <td> <div class="G">Yassevaṁ bhāvitaṁ cittaṁ,</div> </td> </tr> <tr> <td> <div class="G">kuto taṁ dukkhamessatī”ti.</div> </td> </tr> </table> </div>
</div>
<div class="q" id="p_27Pe_164"> <div class="p">
<span class="pN">164</span>Sāriputto nāma bhagavā theraññataro so maṁ āsajja appaṭinissajja cārikaṁ pakkamati, sāriputtassa byākaraṇaṁ kātabbaṁ. Yassa nūna bhagavā kāyagatā sati abhāvitā assa abahulīkatā vitthārena kātabbaṁ. </div>
</div>
<div class="q" id="p_27Pe_165"> <div class="divNumber">15.</div> <div class="p">
<span class="pN">165</span>Tattha katamaṁ saṁkilesabhāgiyañca vāsanābhāgiyañca? </div>
</div>
<div class="q" id="p_27Pe_166"> <div class="p"> <table class="singleColumn"> <tr> <td> <div class="pN">166</div> <div class="G">Channamativassati,</div> </td> </tr> <tr> <td> <div class="G">vivaṭaṁ nātivassati;</div> </td> </tr> <tr> <td> <div class="G">Tasmā channaṁ vivaretha,</div> </td> </tr> <tr> <td> <div class="G">evaṁ taṁ nātivassati.</div> </td> </tr> </table> </div>
</div>
<div class="q" id="p_27Pe_167"> <div class="p">
<span class="pN">167</span>Channamativassatīti saṁkileso. Vivaṭaṁ nātivassatīti vāsanā. Tamo tamaparāyanoti vitthārena. Tattha yo ca tamo yo ca tamaparāyano, ayaṁ saṁkileso. Yo ca joti yo ca jotiparāyano, ayaṁ vāsanā. </div>
</div>
<div class="q" id="p_27Pe_168"> <div class="p">
<span class="pN">168</span>Tattha katamaṁ saṁkilesabhāgiyañca nibbedhabhāgiyañca suttaṁ? </div>
</div>
<div class="q" id="p_27Pe_169"> <div class="p"> <table class="singleColumn"> <tr> <td> <div class="pN">169</div> <div class="G">Na taṁ daḷhaṁ bandhanamāhu dhīrā,</div> </td> </tr> <tr> <td> <div class="G">Yadāyasaṁ dārujapabbajañca;</div> </td> </tr> <tr> <td> <div class="G">Sārattarattā maṇikuṇḍalesu,</div> </td> </tr> <tr> <td> <div class="G">Puttesu dāresu ca yā apekkhā.</div> </td> </tr> </table> </div>
</div>
<div class="q" id="p_27Pe_170"> <div class="p">
<span class="pN">170</span>Na taṁ daḷhaṁ bandhanamāhu dhīrā, yadā puttesu dāresu ca yā apekkhā, ayaṁ saṁkileso. Etampi chetvā paribbajanti dhīrā anapekkhino sabbakāme pahāyāti, ayaṁ nibbedho. Yaṁ cetayitaṁ pakappitaṁ yā ca nāmarūpassa avakkanti hoti. Imehi catūhi padehi saṁkileso. Pacchimakehi catūhi nibbedho. </div>
</div>
<div class="q" id="p_27Pe_171"> <div class="p">
<span class="pN">171</span>Tattha katamaṁ saṁkilesabhāgiyañca nibbedhabhāgiyañca asekkhabhāgiyañca suttaṁ? </div>
</div>
<div class="q" id="p_27Pe_172"> <div class="p"> <table class="singleColumn"> <tr> <td> <div class="pN">172</div> <div class="G">Ayaṁ loko santāpajāto,</div> </td> </tr> <tr> <td> <div class="G">Phassapareto rogaṁ vadati attato;</div> </td> </tr> <tr> <td> <div class="G">Yena yena hi maññanti,</div> </td> </tr> <tr> <td> <div class="G">Tato taṁ hoti aññathā.</div> </td> </tr> </table> </div>
</div>
<div class="q" id="p_27Pe_173"> <div class="p"> <table class="singleColumn"> <tr> <td> <div class="pN">173</div> <div class="G">Aññathābhāvī bhavasatto loko,</div> </td> </tr> <tr> <td> <div class="G">Bhavapareto bhavamevābhinandati;</div> </td> </tr> <tr> <td> <div class="G">Yadabhinandati taṁ bhayaṁ,</div> </td> </tr> <tr> <td> <div class="G">Yassa bhāyati taṁ dukkhaṁ;</div> </td> </tr> <tr> <td> <div class="G">Bhavavippahānāya kho panidaṁ brahmacariyaṁ vussati.</div> </td> </tr> </table> </div>
</div>
<div class="q" id="p_27Pe_174"> <div class="p">
<span class="pN">174</span>Ye hi keci samaṇā vā brāhmaṇā vā bhavena bhavassa vippamokkhamāhaṁsu, sabbete “avippamuttā bhavasmā”ti vadāmi. Ye vā pana keci samaṇā vā brāhmaṇā vā vibhavena bhavassa nissaraṇamāhaṁsu, sabbete “anissaṭā bhavasmā”ti vadāmi. Upadhiṁ hi paṭicca dukkhamidaṁ sambhoti, sabbupādānakkhayā natthi dukkhassa sambhavo, lokamimaṁ passa, puthū avijjāya paretā bhūtā bhūtaratā bhavā aparimuttā. Ye hi keci bhavā sabbadhi sabbatthatāya sabbete bhavā aniccā dukkhā vipariṇāmadhammāti. </div>
</div>
<div class="q" id="p_27Pe_175"> <div class="p"> <table class="singleColumn"> <tr> <td> <div class="pN">175</div> <div class="G">“Evametaṁ yathābhūtaṁ,</div> </td> </tr> <tr> <td> <div class="G">Sammappaññāya passato;</div> </td> </tr> <tr> <td> <div class="G">Bhavataṇhā pahīyati,</div> </td> </tr> <tr> <td> <div class="G">Vibhavaṁ nābhinandati;</div> </td> </tr> <tr> <td> <div class="G">Sabbaso taṇhānaṁ khayā,</div> </td> </tr> <tr> <td> <div class="G">Asesavirāganirodho nibbānaṁ.</div> </td> </tr> </table> </div>
</div>
<div class="q" id="p_27Pe_176"> <div class="p"> <table class="singleColumn"> <tr> <td> <div class="pN">176</div> <div class="G">Tassa nibbutassa bhikkhuno,</div> </td> </tr> <tr> <td> <div class="G">Anupādā punabbhavo na hoti;</div> </td> </tr> <tr> <td> <div class="G">Abhibhūto māro vijitasaṅgāmo,</div> </td> </tr> <tr> <td> <div class="G">Upeccagā sabbabhavāni tādī”ti.</div> </td> </tr> </table> </div>
</div>
<div class="q" id="p_27Pe_177"> <div class="p">
<span class="pN">177</span>Ayaṁ loko santāpajāto yāva dukkhanti yaṁ taṇhā saṁkileso. </div>
</div>
<div class="q" id="p_27Pe_178"> <div class="p">
<span class="pN">178</span>Yaṁ punaggahaṇaṁ ye hi keci samaṇā vā brāhmaṇā vā bhavena bhavassa vimokkhamāhaṁsu, sabbete “avimuttā bhavasmā”ti vadāmi. Ye vā pana keci samaṇā vā brāhmaṇā vā vibhavena bhavassa nissaraṇamāhaṁsu “anissaṭā bhavasmā”ti vadāmi. Ayaṁ diṭṭhisaṁkileso, taṁ diṭṭhisaṁkileso ca taṇhāsaṁkileso ca, ubhayametaṁ saṁkileso. Yaṁ punaggahaṇaṁ bhavavippahānāya brahmacariyaṁ vussati, yāva sabbaso upādānakkhayā sambhavā, idaṁ nibbedhabhāgiyaṁ. Tassa nibbutassa bhikkhuno yāva upaccagā sabbabhavāni tādīti idaṁ asekkhabhāgiyaṁ. Cattāro puggalā anusotagāmī saṁkileso ṭhitatto ca paṭisotagāmī ca nibbedho. Thale tiṭṭhatīti asekkhabhūmi. </div>
</div>
<div class="q" id="p_27Pe_179"> <div class="divNumber">16.</div> <div class="p">
<span class="pN">179</span>Tattha katamaṁ vāsanābhāgiyañca nibbedhabhāgiyañca suttaṁ? </div>
</div>
<div class="q" id="p_27Pe_180"> <div class="p"> <table class="singleColumn"> <tr> <td> <div class="pN">180</div> <div class="G">“Dadato puññaṁ pavaḍḍhati,</div> </td> </tr> <tr> <td> <div class="G">Saṁyamato veraṁ na cīyati;</div> </td> </tr> <tr> <td> <div class="G">Kusalo ca jahāti pāpakaṁ,</div> </td> </tr> <tr> <td> <div class="G">Rāgadosamohakkhayā sanibbuto”ti.</div> </td> </tr> </table> </div>
</div>
<div class="q" id="p_27Pe_181"> <div class="p">
<span class="pN">181</span>“Dadato puññaṁ pavaḍḍhati, saṁyamato veraṁ na cīyatī”ti vāsanā. “Kusalo ca jahāti pāpakaṁ, rāgadosamohakkhayā sanibbuto”ti nibbedho. </div>
</div>
<div class="q" id="p_27Pe_182"> <div class="p">
<span class="pN">182</span>Sotānugatesu dhammesu vacasā paricitesu manasānupekkhitesu diṭṭhiyā suppaṭividdhesu pañcānisaṁsā pāṭikaṅkhā. Idhekaccassa bahussutā dhammā honti dhātā apamuṭṭhā vacasā paricitā manasānupekkhitā diṭṭhiyā suppaṭividdhā, so yuñjanto ghaṭento vāyāmanto diṭṭheva dhamme visesaṁ pappoti. No ce diṭṭheva dhamme visesaṁ pappoti, gilāno pappoti. No ce gilāno pappoti, maraṇakālasamaye pappoti. No ce maraṇakālasamaye pappoti, devabhūto pāpuṇāti. No ce devabhūto pāpuṇāti, tena dhammarāgena tāya dhammanandiyā paccekabodhiṁ pāpuṇāti. </div>
</div>
<div class="q" id="p_27Pe_183"> <div class="p">
<span class="pN">183</span>Tatthāyaṁ diṭṭheva dhamme pāpuṇāti, ayaṁ nibbedho. Yaṁ samparāye paccekabodhiṁ pāpuṇāti, ayaṁ vāsanā. Imāni soḷasa suttāni sabbasāsanaṁ atiggaṇhanto tiṭṭhanti. Imehi soḷasahi suttehi navavidho suttanto vibhatto bhavati. So ca paññavato no duppaññassa, yuttassa no ayuttassa, akammassa vihārissa pakatiyā loke saṁkileso carati. So saṁkileso tividho— taṇhāsaṁkileso diṭṭhisaṁkileso duccaritasaṁkileso. Tato saṁkilesato uṭṭhahanto saṁkileso dhammesu patiṭṭhahati, lokiyesu patiṭṭhahatīti. Tatthākusalo diṭṭhato sace taṁ sīlañca diṭṭhiñca parāmasati, tassa so taṇhāsaṁkileso hoti. Sace panassa evaṁ hoti “imināhaṁ sīlena vā vatena vā brahmacariyena vā devo vā bhavissaṁ devaññataro vā”ti yassa hoti micchādiṭṭhi, etassa micchādiṭṭhisaṁkileso bhavati. Sace pana sīle patiṭṭhito aparāmaṭṭhassa hi sīlavataṁ hoti, tassa taṁ sīlavato yoniso gahitaṁ avippaṭisāraṁ janeti yāva vimuttiñāṇadassanaṁ, tañca tassa diṭṭheva dhamme kālaṅkatassa vā tamhiyeva vā pana aparāpariyāyena vā, aññesu khandhesu evaṁ sutaṁ “sucaritaṁ vāsanāya saṁvattatī”ti vāsanābhāgiyaṁ suttaṁ vuccati. Tattha sīlesu ṭhitassa vinīvaraṇaṁ cittaṁ, taṁ tato sakkāyadiṭṭhippahānāya bhagavā dhammaṁ deseti. So accantaniṭṭhaṁ nibbānaṁ pāpuṇāti; yadi vā sāsanantare, accantaṁ nibbānaṁ pāpuṇāti, yadi vā ekāsane cha abhiññe. Tattha dve puggalā ariyadhamme pāpuṇanti saddhānusārī ca dhammānusārī ca. Tattha dhammānusārī ugghaṭitaññū, saddhānusārī neyyo. Tattha ugghaṭitaññū duvidho— koci tikkhindriyo koci mudindriyo. Tattha neyyopi duvidho— koci tikkhindriyo koci mudindriyo. Tattha yo ca ugghaṭitaññū mudindriyo, yo ca neyyo tikkhindriyo, ime puggalā asamindriyā honti. Tattha ime puggalā samindriyā parihāyanti ca ugghaṭitaññuto, vipañcitaññū neyyato, ime majjhimā bhūmigatā vipañcitaññū hoti. Ime tayo puggalā. </div>
</div>
<div class="q" id="p_27Pe_184"> <div class="divNumber">17.</div> <div class="p">
<span class="pN">184</span>Tattha catutthā pana pañcamā ugghaṭitaññū vipañcitaññū neyyo ca, tattha ugghaṭitaññū puggalo indriyāni paṭilabhitvā dassanabhūmiyaṁ ṭhito sotāpattiphalañca pāpuṇāti, ekabījī hoti paṭhamo sotāpanno. Tattha vipañcitaññū puggalo indriyāni paṭilabhitvā dassanabhūmiyaṁ ṭhito sotāpattiphalañca pāpuṇāti, kolaṁkolo ca hoti dutiyo sotāpanno. Tattha neyyo puggalo indriyāni paṭilabhitvā dassanabhūmiyaṁ ṭhito sotāpattiphalañca pāpuṇāti, sattakkhattuparamo ca hoti, ayaṁ tatiyo sotāpanno. Ime tayo puggalā indriyavemattatāya sotāpattiphale ṭhitā. </div>
</div>
<div class="q" id="p_27Pe_185"> <div class="p">
<span class="pN">185</span>Ugghaṭitaññū ekabījī hoti, vipañcitaññū kolaṁkolo hoti, neyyo sattakkhattuparamo hoti. Idaṁ nibbedhabhāgiyaṁ suttaṁ. Sace pana taduttari vāyamati, accantaniṭṭhaṁ nibbānaṁ pāpuṇāti. Tattha ugghaṭitaññū puggalo yo tikkhindriyo, te dve puggalā honti— anāgāmiphalaṁ pāpuṇitvā antarāparinibbāyī ca upahaccaparinibbāyī ca. Tattha vipañcitaññū puggalo yo tikkhindriyo, te dve puggalā honti— anāgāmiphalaṁ pāpuṇanti asaṅkhāraparinibbāyī ca sasaṅkhāraparinibbāyī ca. Tattha neyyo anāgāmiphalaṁ pāpuṇanto uddhaṁsoto akaniṭṭhagāmī hoti, ugghaṭitaññū ca vipañcitaññū ca, indriyanānattena ugghaṭitaññū puggalo tikkhindriyo antarāparinibbāyī hoti, ugghaṭitaññū mudindriyo uddhaṁsoto akaniṭṭhagāmī hoti. Ugghaṭitaññū ca vipañcitaññū ca indriyanānattena ugghaṭitaññū puggalo tikkhindriyo sasaṅkhāraparinibbāyī hoti, tikkhindriyo antarāparinibbāyī hoti, ugghaṭitaññū mudindriyo upahaccaparinibbāyī hoti. Vipañcitaññū tikkhindriyo asaṅkhāraparinibbāyī hoti, vipañcitaññū mudindriyo sasaṅkhāraparinibbāyī hoti, neyyo upahaccaparinibbāyī hoti, vipañcitaññū tikkhindriyo asaṅkhāraparinibbāyī hoti. Vipañcitaññū mudindriyo sasaṅkhāraparinibbāyī hoti, neyyo uddhaṁsoto akaniṭṭhagāmī hoti. Iti pañca anāgāmino, chaṭṭho sakadāgāmī, tayo ca sotāpannāti ime nava sekkhā. </div>
</div>
<div class="q" id="p_27Pe_186"> <div class="p">
<span class="pN">186</span>Tattha ugghaṭitaññū puggalo tikkhindriyo arahattaṁ pāpuṇanto dve puggalā honti ubhatobhāgavimutto paññāvimutto ca. Tattha ugghaṭitaññū puggalo mudindriyo arahattaṁ pāpuṇanto dve puggalā honti, ṭhitakappī ca paṭivedhanabhāvo ca. Tattha vipañcitaññū puggalo ca tikkhindriyo so arahattaṁ pāpuṇanto dve puggalā honti cetanābhabbo ca rakkhaṇābhabbo ca. Tattha vipañcitaññū mudindriyo arahattaṁ pāpuṇanto dve puggalā honti, sace ceteti na parinibbāyī, no ce ceteti parinibbāyīti. Sace anurakkhati na parinibbāyī, no ce anurakkhati parinibbāyīti. Tattha neyyo puggalo bhāvanānuyogamanuyutto parihānadhammo hoti kammaniyato vā samasīsi vā, ime nava arahanto idaṁ catubbidhaṁ suttaṁ saṁkilesabhāgiyaṁ asekkhabhāgiyaṁ. Imesu puggalesu tathāgatassa dasavidhaṁ balaṁ pavattati. </div>
</div>
<div class="q" id="p_27Pe_187"> <div class="divNumber">18.</div> <div class="p">
<span class="pN">187</span>Katamaṁ dasavidhaṁ? Idha buddhānaṁ bhagavantānaṁ appavattite dhammacakke mahesakkhā devaputtā yācanāya abhiyātā honti “desetu sugato dhamman”ti. So anuttarena buddhacakkhunā volokento addasāsi sattānaṁ tayo rāsīnaṁ sammattaniyato micchattaniyato aniyato. Tattha sammattaniyato rāsi micchāsatiṁ āpajjeyyāti netaṁ ṭhānaṁ vijjati, asatthuko parinibbāyeyyāti netaṁ ṭhānaṁ vijjati, samāpattiṁ āpajjeyyāti ṭhānametaṁ vijjati. Tattha micchattaniyato rāsi ariyasamāpattiṁ paṭipajjissatīti netaṁ ṭhānaṁ vijjati, anariyamicchāpaṭipattiṁ paṭipajjissatīti ṭhānametaṁ vijjati. Tattha aniyato rāsi sammāpaṭipajjamānaṁ sammattaniyatarāsiṁ gamissatīti ṭhānametaṁ vijjati, micchāpaṭipajjamāno sammattaniyatarāsiṁ gamissatīti netaṁ ṭhānaṁ vijjati. Sammāpaṭipajjamānaṁ sammattaniyatarāsiṁ gamissatīti ṭhānametaṁ vijjati, micchāpaṭipajjamānaṁ micchattaniyatarāsiṁ gamissatīti ṭhānametaṁ vijjati. Ime tayo anuttarena buddhacakkhunā volokentassa sammāsambuddhassa me sato ime dhammā anabhisambuddhāti ettāvatā maṁ koci sahadhammena paṭicodissatīti netaṁ ṭhānaṁ vijjati, vītarāgassa te paṭijānato akhīṇāsavatāya sahadhammena koci paṭicodissatīti netaṁ ṭhānaṁ vijjati. Yato pana imassa aniyatassa rāsissa dhammadesanā, sā na dissati takkarassa sammādukkhakkhayāyāti netaṁ ṭhānaṁ vijjati, tathā ovadito yaṁ pana me aniyatarāsi sāvako pubbenāparaṁ visesaṁ na sacchikarissatīti netaṁ ṭhānaṁ vijjati. </div>
</div>
<div class="q" id="p_27Pe_188"> <div class="divNumber">19.</div> <div class="p">
<span class="pN">188</span>Yaṁ kho muni nānappakārassa nānāniruttiyo devanāgayakkhānaṁ dameti dhamme vavatthānena vatvā kāraṇato aññaṁ pāraṁ gamissatīti netaṁ ṭhānaṁ vijjati. Dhammapaṭisambhidā. Yato panimā niruttito satta satta niruttiyo nābhisambhuneyyāti netaṁ ṭhānaṁ vijjati. Niruttipaṭisambhidā. Nirutti kho pana abhisamaggaratānaṁ sāvakānaṁ tamatthamaviññāpayeti netaṁ ṭhānaṁ vijjati. Atthapaṭisambhidā. Mahesakkhā devaputtā upasaṅkamitvā pañhe pucchiṁsu. Kāyikena vā mānasikena vā paripīḷitassa hatthakuṇīti vā pāde vā khañje dandhassa so attho na paribhājiyatīti netaṁ ṭhānaṁ vijjati. Paṭibhānapaṭisambhidā. Yamhi taṁ tesaṁ hoti tamhi asantaṁ bhavatīti netaṁ ṭhānaṁ vijjati. Yaṁ hi nāsaṁ tesaṁ na bhavati, tamhi nāsaṁ tesaṁ bhavissatīti netaṁ ṭhānaṁ vijjati. Evaṁ samudayassa nirodhāya dasa akusalakammapathā. Māro vā indo vā brahmā vā tathāgato vā cakkavattī vā so vata nāma mātugāmo bhavissatīti netaṁ ṭhānaṁ vijjati, puriso assa rājā cakkavattī sakko devānamindo bhavissatīti ṭhānametaṁ vijjati. Itissa evarūpaṁ balaṁ evarūpaṁ ñāṇaṁ, idaṁ vuccati ṭhānāṭṭhānañāṇaṁ paṭhamaṁ tathāgatabalaṁ taṁ niddisitabbaṁ. Tīhi rāsīhi catūhi vesārajjehi catūhi paṭisambhidāhi paṭiccasamuppādassa pavattiyaṁ nivattiyaṁ bhāgiyañca. Kusalaṁ kusalavipākesu ca upapajjati yañca itthipurisānaṁ. Idaṁ paṭhamaṁ balaṁ tathāgato evaṁ jānāti. </div>
</div>
<div class="q" id="p_27Pe_189"> <div class="p">
<span class="pN">189</span>Yesaṁ pana sammattaniyato rāsi, nāyaṁ sabbatthagāminī paṭipadā, nibbānagāminīyevāyaṁ paṭipadā. Tattha siyā micchattaniyato rāsi, esāpi na sabbatthagāminī paṭipadā. Sakkāyasamudayagāminīyevāyaṁ paṭipadā hotu, ayaṁ tattha tattha paṭipattiyā ṭhito gacchati nibbānaṁ, gacchati apāyaṁ, gacchati devamanussassa. Yaṁ yaṁ vā paṭipadaṁ paṭipajjeyya sabbattha gaccheyya, ayaṁ sabbatthagāminī paṭipadā. Yaṁ ettha ñāṇaṁ yathābhūtaṁ, idaṁ vuccati sabbatthagāminī paṭipadāñāṇaṁ dutiyaṁ tathāgatabalaṁ. </div>
</div>
<div class="q" id="p_27Pe_190"> <div class="p">
<span class="pN">190</span>Sā kho panāyaṁ sabbatthagāminī paṭipadā nānādhimuttā keci kāmesu keci dukkarakāriyaṁ keci attakilamathānuyogamanuyuttā keci saṁsārena suddhiṁ paccenti keci anajjābhāvanāti. Tena tena caritena vinibandhānaṁ sattānaṁ yaṁ ñāṇaṁ yathābhūtaṁ nānāgataṁ lokassa anekādhimuttagataṁ yathābhūtaṁ pajānāti. Idaṁ tatiyaṁ tathāgatabalaṁ. </div>
</div>
<div class="q" id="p_27Pe_191"> <div class="p">
<span class="pN">191</span>Tattha sattānaṁ adhimuttā bhavanti āsevanti bhāventi bahulīkaronti. Tesaṁ kammupasayānaṁ tadādhimuttānaṁ. Sā ceva dhātu saṁvahati. Katarā panesā dhātu nekkhammadhātu baladhātu kāci sampatti kāci micchattañca dhātu adhimuttā bhavanti. Aññatarā uttari na samanupassanti. Te tadevaṭṭhānaṁ mayā jarāmaraṇassa abhinivissa voharanti “idameva saccaṁ moghamaññan”ti. Yathā bhagavā sakkassa devānamindassa bhāsitaṁ. Yaṁ tattha yathābhūtaṁ ñāṇaṁ. Idaṁ vuccati catutthaṁ tathāgatabalaṁ. </div>
</div>
<div class="q" id="p_27Pe_192"> <div class="p">
<span class="pN">192</span>Tattha yaṁyeva dhātu seṭṭhanti taṁ taṁ kāyena ca vācāya ca ārambhanti cetasiko. Ārambho cetanā kammaṁ kāyikā vācasikā ārambho cetasikattā kammantaraṁ tathāgato evaṁ pajānāti “iminā sattena evaṁ dhātukena evarūpaṁ kammaṁ kataṁ, taṁ atītamaddhānaṁ iminā hetunā tassa evarūpo vipāko vipaccati etarahi vipaccissati vā anāgatamaddhānan”ti. Evaṁ paccuppannamaddhānaṁ pajānāti “ayaṁ puggalo evaṁdhātuko idaṁ kammaṁ karoti. Taṇhāya ca diṭṭhiyā ca iminā hetunā na tassa vipāko diṭṭheyeva dhamme nibbattissati, upapajje vā”ti aparamhi vā pariyāye evaṁ pajānāti “ayaṁ puggalo evarūpaṁ kammaṁ karissati anāgatamaddhānaṁ, iminā hetunā tassa evarūpo vipāko nibbattissati, iminā hetunā yāni cattāri kammaṭṭhānāni idaṁ kammaṭṭhānaṁ paccuppannasukhaṁ āyatiṁ ca sukhavipākaṁ” …pe… iti ayaṁ atītānāgatapaccuppannānaṁ kammasamādānānaṁ hetuso ṭhānaso vipākavemattataṁ pajānāti uccāvacā hīnapaṇītatā, idaṁ vuccati kammavipākañāṇaṁ pañcamaṁ tathāgatabalaṁ. </div>
</div>
<div class="q" id="p_27Pe_193"> <div class="p">
<span class="pN">193</span>Tathā sattā yaṁ vā kammasamādānaṁ samādiyantā tattha evaṁ pajānāti imassa puggalassa kammādhimuttassa rāgacaritassa nekkhammadhātūnaṁ pāripūriṁ gacchanti, tassa rāgānugate suññamānassa paṭhamaṁ jhānaṁ saṅkilissati, sace puna uttari vāyāmato jhānavodānagate mānase visesabhāgiyaṁ paṭipadaṁ anuyuñjiyati. Tassa hi jhānabhāgiyaṁyeva paṭhamajjhāne ṭhitassa dutiyaṁ jhānaṁ vodānaṁ gacchati, tatiyañca jhānaṁ samāpajjitukāmassa somanassindriyaṁ cittaṁ pariyādāya tiṭṭhati, tassa sā pīti avisesabhāgiyaṁ tatiyaṁ jhānaṁ ādissa tiṭṭhati. Sace tassa nissaraṇaṁ yathābhūtaṁ pajānāti. Tathāgatassa catutthajjhānaṁ vodānaṁ gacchatiyeva, catutthassa jhānassa hānabhāgiyā dhammā, te ca dhammā yattha pajāyanti yehi catutthajjhānaṁ vodānaṁ dissati. Evaṁ ajjhāsayasamāpattiyā yā catasso samāpattiyo tīṇi vimokkhamukhāni aṭṭha vimokkhajhānānīti cattāri jhānāni vimokkhāti. Aṭṭha ca vimokkhā tīṇi ca vimokkhamukhāni. Samādhīti cattāro samādhī— chandasamādhi vīriyasamādhi cittasamādhi vīmaṁsāsamādhīti. Samāpattiyo catasso ajjhāsayasamāpattiyo iti imesaṁ jhānānaṁ vimokkhasamāpattīti evarūpo saṁkileso rāgacaritassa puggalassa. Evaṁ dosacaritassa… mohacaritassa… rāgacaritassa puggalassa evarūpaṁ vodānaṁ iti yaṁ ettha ñāṇaṁ yathābhūtaṁ asādhāraṇaṁ sabbasattehi. Idaṁ vuccati chaṭṭhaṁ tathāgatabalaṁ. </div>
</div>
<div class="q" id="p_27Pe_194"> <div class="p">
<span class="pN">194</span>Tattha tathāgato evaṁ pajānāti lokikā dhammā lokuttarā dhammā bhāvanābhāgiyaṁ indriyaṁ nāmaṁ labhanti. Ādhipateyyabhūmiṁ upādāya balaṁ nāmaṁ labhanti thāmagataṁ mano manindriyaṁ taṁ upādāya. Vīriyaṁ nāmaṁ labhanti ārambhadhātuṁ upādāya. Itissa deva evarūpaṁ ñāṇaṁ imehi ca dhammehi ime puggalā samannāgatātipi dhammadesanaṁ akāsi. Ākārato ca vokārato ca āsayajjhāsayassa adhimuttisamannāgatānaṁ. Idaṁ vuccati parasattānaṁ parapuggalānaṁ indriyabalavīriyavemattataṁ ñāṇaṁ sattamaṁ tathāgatabalaṁ. </div>
</div>
<div class="q" id="p_27Pe_195"> <div class="p">
<span class="pN">195</span>Tattha ca tathāgato lokādīsu ca bhūmīsu saṁyojanānañca sekkhānaṁ dvīhi balehi gatiṁ pajānāti, pubbenivāsānussatiyā atīte saṁsāre etarahi ca paccuppanne dibbacakkhunā cutūpapātaṁ iti imāni dve balāni dibbacakkhuto abhinīhitāni. So atītamaddhānaṁ dibbassa cakkhuno gocaro so etarahi sati gocaro iti attano ca paresaṁ ca pubbenivāsañāṇaṁ anekavidhaṁ nānappakārakaṁ paccuppannamaddhānaṁ dibbena cakkhunā imāni dve tathāgatabalāni, aṭṭhamaṁ pubbenivāso, navamaṁ dibbacakkhu. </div>
</div>
<div class="q" id="p_27Pe_196"> <div class="p">
<span class="pN">196</span>Puna caparaṁ tathāgato ariyapuggalānaṁ jhānaṁ vodānaṁ nibbedhabhāgiyaṁ pajānāti ayaṁ puggalo iminā maggena imāya paṭipadāya āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sacchikatvā upasampajja viharatīti iti attano ca āsavānaṁ khayaṁ ñāṇaṁ diṭṭhekaṭṭhānaṁ catubhūmimupādāya yāva navannaṁ arahantānaṁ āsavakkhayo odhiso sekkhānaṁ anodhiso arahantānaṁ. Tattha cetovimutti dvīhi āsavehi anāsavā kāmāsavena ca bhavāsavena ca, paññāvimutti dvīhi āsavehi anāsavā diṭṭhāsavena ca avijjāsavena ca, imāsaṁ dvinnaṁ vimuttīnaṁ yathābhūtaṁ ñāṇaṁ, idaṁ vuccati āsavakkhaye ñāṇaṁ. Dasamaṁ tathāgatabalaṁ. </div>
</div>
<div class="q" id="p_27Pe_197"> <div class="divNumber">20.</div> <div class="p">
<span class="pN">197</span>Imesu dasasu balesu ṭhito tathāgato pañcavidhaṁ sāsanaṁ deseti saṁkilesabhāgiyaṁ vāsanābhāgiyaṁ dassanabhāgiyaṁ bhāvanābhāgiyaṁ asekkhabhāgiyaṁ. Tattha yo taṇhāsaṁkileso, imassa alobho nissaraṇaṁ. Yo diṭṭhisaṁkileso, imassa amoho nissaraṇaṁ. Yo duccaritasaṁkileso, imassa tīṇi kusalāni nissaraṇaṁ. Kiṁ nidānaṁ? Tīṇi imāni manoduccaritāni— abhijjhā byāpādo micchādiṭṭhi. Tattha abhijjhā manoduccaritaṁ kāyakammaṁ upaṭṭhapeti, adinnādānaṁ sabbañca tadupanibbaddhaṁ vācākammaṁ upaṭṭhapeti, musāvādañca sabbavitathaṁ sabbaṁ vācamabhāvaṁ sabbamakkhaṁ palāsaṁ abhijjhā akusalamūlanti, sucarite sucaritaṁ musāvādā adinnādānā abhijjhāya cetanā, tattha byāpādo manoduccaritaṁ kāyakammaṁ upaṭṭhapeti, pāṇātipātaṁ sabbañca metaṁ ākaḍḍhanaṁ parikaḍḍhanaṁ nibbaddhaṁ rocanaṁ vācākammaṁ upaṭṭhapeti, pisuṇavācaṁ pharusavācaṁ micchādiṭṭhi manoduccaritañca abhijjhaṁ byāpādaṁ micchādiṭṭhiṁ payojeti, tassa yo koci micchādiṭṭhi cāgo rāgajo vā dosajo vā sabbaso micchādiṭṭhi sambhūto iminā kāraṇena micchādiṭṭhiṁ upaṭṭhapeti, kāmesumicchācāraṁ vacīkammaṁ upaṭṭhapeti samphappalāpaṁ. Imāni tīṇi duccaritāni akusalamūlāni. </div>
</div>
<div class="q" id="p_27Pe_198"> <div class="p">
<span class="pN">198</span>Yā abhijjhā, so lobho. Yo byāpādo, so doso. Yā micchādiṭṭhi, so moho. Tāni aṭṭha micchattāni upaṭṭhapenti. Tesu gahitesu tīsu akusalamūlesu dasavidhaṁ akusalamūlaṁ pāripūriṁ gacchati, tassa tividhassa duccaritasaṁkilesassa vāsanābhāgiyañca suttaṁ nissaraṇaṁ. Tattha yo bahusito niddeso yathā lobho doso mohopi, tattha asituṁ ettha lobho ussado tena kāraṇena tesu vā dhammesu lobho paññapiyati. Tatthāyaṁ moho akusalaṁ moho ayaṁ avijjā, sā catubbidhā rūpe abhiniviṭṭhā, rūpaṁ attato samanupassati, avijjāgato rūpavantaṁ attānaṁ, attani vā rūpaṁ, rūpasmiṁ vā attānaṁ. Tattha katamaṁ padaṁ sakkāyadiṭṭhiyā ucchedaṁ vadati “taṁ jīvaṁ taṁ sarīran”ti natthikadiṭṭhi adhiccasamuppannadiṭṭhi ca añño ca karoti, añño paṭisaṁvediyati. Pacchimasaṭṭhikappānaṁ tīṇi padāni sakkāyadiṭṭhiyā sassataṁ bhajanti “aññaṁ jīvaṁ aññaṁ sarīran”ti akiriyañca taṁ dukkhamicchato ahetukā ca patanti anajjhābhāvo ca kammānaṁ sabbañca mānayi. Tattha “idameva saccaṁ moghamaññan”ti saṁsārena suddhi ājīvakā chaḷāsīti paññapenti. Yathārūpe sakkāyadiṭṭhiyā catuvatthukā, evaṁ pañcasu khandhesu vīsativatthukā sakkāyadiṭṭhiyā sassataṁ bhajati. Aññājīvakā ca sassatavādike ca sīlabbataṁ bhajanti parāmasanti iminā bhavissāmi devo vā devaññataro vā, ayaṁ sīlabbataparāmāso. Tattha sakkāyadiṭṭhiyā so rūpaṁ attato samanupassati, “taṁ jīvaṁ taṁ sarīram”iti taṁ kaṅkhati vicikicchati nādhimuccati nābhippasīdati pubbante aparante pubbantāparante…pe… iti vāsanābhāgiyesu ṭhitassa ayaṁ upakkileso. </div>
</div>
<div class="q" id="p_27Pe_199"> <div class="divNumber">21.</div> <div class="p">
<span class="pN">199</span>Tattha saddhindriyena sabbaṁ vicikicchitaṁ pajahati, paññindriyena udayabbayaṁ passati, samādhindriyena cittaṁ ekodi karoti vīriyindriyena ārabhati. So imehi pañcahi indriyehi saddhānusārī aveccappasāde nirato anantariyaṁ samādhiṁ uppādeti. Indriyehi suddhehi dhammānusārī appaccayatāya anantariyaṁ samādhiṁ uppādeti. So “idaṁ dukkhan”ti yathābhūtaṁ pajānāti. Saccāni idaṁ dassanabhāgiyaṁ suttaṁ. Tassa pañcannaṁ orambhāgiyānaṁ saṁyojanānaṁ tīṇi saṁyojanāni dassanapahātabbāni sabbena sabbaṁ pahīnāni dve puggalakatāni. Tattha tīṇi akusalamūlāni bhāvanāpahātabbāni uparikkhittāni cha bhave nibbattenti. Tattha tesu abhijjhāya ca byāpādesu tanukatesu cha bhavā parikkhayā mariyādaṁ gacchanti, dve bhavā avasiṭṭhā. Tassa abhijjhā ca byāpādo ca sabbena sabbaṁ parikkhīṇā honti. Eko bhavo avasiṭṭho hoti. So ca mānavasena nibbatteti. Kiñcāpi ettha aññepi cattāro kilesā rūparāgo bhavarāgo avijjā uddhaccaṁ ketusmimānabhūtā nappaṭibalā asmimānaṁ vinivattetuṁ, sabbepi te asmimānassa pahānaṁ ārabhate. Khīṇesu na ca tesu idamuttaridassanabhūmiyaṁ pañcasu sekkhapuggalesu tīsu ca paṭippannakesu dvīsu ca phalaṭṭhesu bhāvanābhāgiyaṁ suttaṁ. Taduttari asekkhabhāgiyasuttaṁ, katthaci bhūmi nipīḷiyati. Idañca pañcamaṁ suttaṁ. Tiṇṇaṁ puggalānaṁ desitaṁ puthujjanassa sekkhassa asekkhassa saṁkilesabhāgiyaṁ vāsanābhāgiyaṁ. Puthujjanassa dassanabhāgiyaṁ. Bhāvanābhāgiyaṁ pañcannaṁ sekkhānaṁ. Yaṁ paṭhamaniddiṭṭhaṁ asekkhabhāgiyaṁ sabbesaṁ arahantānaṁ. Sā pana pañcavidhā sattavīsaākāre pariyesitabbaṁ. Etesu tassa gatīnaṁ tato uttari. Tañca kho saṅkhepena paññāsāya ākārehi sampatati, ye paññāsa ākārā sāsane niddiṭṭhā, te saṅkhipiyantā dasahi ākārehi patanti. Ye ariyasaccaṁ nikkhepena ṭhite saṅkhipiyattā aṭṭhasu ākāresu patanti. Catūsu ca sādhāraṇesu suttesu yā hārasampātassa bhūmi, te saṅkhipiyantā pañcasu suttesu patanti. Saṁkilesabhāgiye vāsanābhāgiye bhāvanābhāgiye nibbedhabhāgiye asekkhabhāgiye ca. Te saṅkhipiyantā catūsu suttesu patanti. Saṁkilesabhāgiye vāsanābhāgiye nibbedhabhāgiye asekkhabhāgiye ca. Te saṅkhipiyamānā tīsu suttesu patanti, puthujjanabhāgiye sekkhabhāgiye asekkhabhāgiye ca. Te saṅkhipiyantā dvīsu suttesu patanti nibbedhabhāgiye ca pubbayogabhāgiye ca. Yathā vuttaṁ bhagavatā dve atthavase sampassamānā tathāgatā arahanto sammāsambuddhā dhammaṁ desenti suttaṁ geyyaṁ…pe… satthā pubbayogasamannāgate appakasirena maññamānā vasiyanti pubbayogā ca bhavissanti santānaṁ maññamānādharāya. Tattha paññāvemattataṁ attano samanupassamānena aṭṭhavidhe suttasaṅkhepe, yattha yattha sakkoti, tattha tattha yojetabbaṁ. Tattha tattha yojetvā suttassa attho niddisitabbo. Na hi sati vedanā mano dhāretvā sakkā yena kenaci suttassa attho yathābhūtaṁ niddisituṁ. </div>
</div>
<div class="SUMMARY" id="p_27Pe_200">
<span class="pN">200</span><span class="firstLetter">T</span>attha <span class="firstLetter">p</span>urimakānaṁ <span class="firstLetter">s</span>uttānaṁ <span class="firstLetter">i</span>mā <span class="firstLetter">u</span>ddānagāthā</div>
<div class="q" id="p_27Pe_201"> <div class="p"> <table class="singleColumn"> <tr> <td> <div class="pN">201</div> <div class="G">Kāmandhā jālasañchannā,</div> </td> </tr> <tr> <td> <div class="G">pañca nīvaraṇāni ca;</div> </td> </tr> <tr> <td> <div class="G">Manopubbaṅgamā dhammā,</div> </td> </tr> <tr> <td> <div class="G">mahānāmo ca sākiyo.</div> </td> </tr> </table> </div>
</div>
<div class="q" id="p_27Pe_202"> <div class="p"> <table class="singleColumn"> <tr> <td> <div class="pN">202</div> <div class="G">Uddhaṁ adho vippamutto,</div> </td> </tr> <tr> <td> <div class="G">yañca sīlakimatthiyā;</div> </td> </tr> <tr> <td> <div class="G">Yassa selūpamaṁ cittaṁ,</div> </td> </tr> <tr> <td> <div class="G">upatissa pucchādikā.</div> </td> </tr> </table> </div>
</div>
<div class="q" id="p_27Pe_203"> <div class="p"> <table class="singleColumn"> <tr> <td> <div class="pN">203</div> <div class="G">Yassa kāyagatāsati,</div> </td> </tr> <tr> <td> <div class="G">channaṁ tamoparāyaṇo;</div> </td> </tr> <tr> <td> <div class="G">Na taṁ daḷhaṁ cetasikaṁ,</div> </td> </tr> <tr> <td> <div class="G">ayaṁ lokotiādikaṁ.</div> </td> </tr> </table> </div>
</div>
<div class="q" id="p_27Pe_204"> <div class="p"> <table class="singleColumn"> <tr> <td> <div class="pN">204</div> <div class="G">Cattāro ceva puggalā,</div> </td> </tr> <tr> <td> <div class="G">dadato puññaṁ pavaḍḍhitaṁ;</div> </td> </tr> <tr> <td> <div class="G">Sotānugatadhammesu,</div> </td> </tr> <tr> <td> <div class="G">imā tesaṁ uddānagāthā.</div> </td> </tr> </table> </div>
</div>
<div class="q" id="p_27Pe_205"> <div class="divNumber">22.</div> <div class="p">
<span class="pN">205</span>Tattha katamā āṇatti? </div>
</div>
<div class="q" id="p_27Pe_206"> <div class="p"> <table class="singleColumn"> <tr> <td> <div class="pN">206</div> <div class="G">“Sace bhāyatha dukkhassa,</div> </td> </tr> <tr> <td> <div class="G">sace vo dukkhamappiyaṁ;</div> </td> </tr> <tr> <td> <div class="G">Mākattha pāpakaṁ kammaṁ,</div> </td> </tr> <tr> <td> <div class="G">āvi vā yadi vā raho”.</div> </td> </tr> </table> </div>
</div>
<div class="q" id="p_27Pe_207"> <div class="p">
<span class="pN">207</span>“Atīte, rādha, rūpe anapekkho hohī”ti vitthārena kātabbā. “Sīlavantena, ānanda, puggalena sadā karaṇīyā kintime avippaṭisāro assā”ti. Ayaṁ vuccati āṇatti. </div>
</div>
<div class="q" id="p_27Pe_208"> <div class="p">
<span class="pN">208</span>Tattha katamaṁ phalaṁ? </div>
</div>
<div class="q" id="p_27Pe_209"> <div class="p"> <table class="singleColumn"> <tr> <td> <div class="pN">209</div> <div class="G">“Dhammo have rakkhati dhammacāriṁ,</div> </td> </tr> <tr> <td> <div class="G">Chattaṁ mahantaṁ yatha vassakāle;</div> </td> </tr> <tr> <td> <div class="G">Esānisaṁso dhamme suciṇṇe,</div> </td> </tr> <tr> <td> <div class="G">Na duggatiṁ gacchati dhammacārī”.</div> </td> </tr> </table> </div>
</div>
<div class="CENTER" id="p_27Pe_210">
<span class="pN">210</span>Idaṁ phalaṁ.</div>
<div class="q" id="p_27Pe_211"> <div class="p">
<span class="pN">211</span>Tattha katamo upāyo? </div>
</div>
<div class="q" id="p_27Pe_212"> <div class="p"> <table class="singleColumn"> <tr> <td> <div class="pN">212</div> <div class="G">“Sabbe dhammā anattāti,</div> </td> </tr> <tr> <td> <div class="G">yadā paññāya passati;</div> </td> </tr> <tr> <td> <div class="G">Atha nibbindati dukkhe,</div> </td> </tr> <tr> <td> <div class="G">esa maggo visuddhiyā”.</div> </td> </tr> </table> </div>
</div>
<div class="q" id="p_27Pe_213"> <div class="p">
<span class="pN">213</span>“Sattahaṅgehi samannāgato kho, bhikkhu, api himavantaṁ pabbatarājānaṁ cāleyya, ko pana vādo chavaṁ avijjaṁ sattakesu” veyyākaraṇaṁ kātabbaṁ. Ayaṁ upāyo. </div>
</div>
<div class="q" id="p_27Pe_214"> <div class="p">
<span class="pN">214</span>Tattha katamā āṇatti ca phalañca? </div>
</div>
<div class="q" id="p_27Pe_215"> <div class="p"> <table class="singleColumn"> <tr> <td> <div class="pN">215</div> <div class="G">Sace bhāyatha dukkhassa,</div> </td> </tr> <tr> <td> <div class="G">sace vo dukkhamappiyaṁ;</div> </td> </tr> <tr> <td> <div class="G">Mākattha pāpakaṁ kammaṁ,</div> </td> </tr> <tr> <td> <div class="G">āvi vā yadi vā raho.</div> </td> </tr> </table> </div>
</div>
<div class="q" id="p_27Pe_216"> <div class="p"> <table class="singleColumn"> <tr> <td> <div class="pN">216</div> <div class="G">“Sace hi pāpakaṁ kammaṁ,</div> </td> </tr> <tr> <td> <div class="G">karotha vā karissatha;</div> </td> </tr> <tr> <td> <div class="G">Na vo dukkhā pamokkhātthi,</div> </td> </tr> <tr> <td> <div class="G">upaccāpi palāyataṁ”.</div> </td> </tr> </table> </div>
</div>
<div class="q" id="p_27Pe_217"> <div class="p">
<span class="pN">217</span>Purimikāya gāthāya āṇatti pacchimikāya phalaṁ. Sīle patiṭṭhāya dve dhammā bhāvetabbā yā ca cittabhāvanā yā ca paññābhāvanā yā ca āṇatti rāgavirāgā ca phalaṁ. </div>
</div>
<div class="q" id="p_27Pe_218"> <div class="p">
<span class="pN">218</span>Tattha katamaṁ phalañca upāyo ca? </div>
</div>
<div class="q" id="p_27Pe_219"> <div class="p"> <table class="singleColumn"> <tr> <td> <div class="pN">219</div> <div class="G">“Sīle patiṭṭhāya naro sapañño,</div> </td> </tr> <tr> <td> <div class="G">Cittaṁ paññañca bhāvayaṁ;</div> </td> </tr> <tr> <td> <div class="G">Ātāpī nipako bhikkhu,</div> </td> </tr> <tr> <td> <div class="G">So imaṁ vijaṭaye jaṭaṁ”.</div> </td> </tr> </table> </div>
</div>
<div class="q" id="p_27Pe_220"> <div class="p">
<span class="pN">220</span>Purimikāya aḍḍhagāthāya upāyo, pacchimikāya aḍḍhagāthāya phalaṁ. Nandiyo sakko isivutthapuririkāmaekarakkhe suttaṁ mūlato upādāya yāva chasu dhammesu. Uttari pañcasu dhammesu yācayogo karaṇīyo, ayaṁ upāyo. Asahagatassa kāmāsavāpi cittaṁ muccatīti. Sabbāsu chasu tīsu. Ayaṁ upāyo ca phalañca. </div>
</div>
<div class="q" id="p_27Pe_221"> <div class="p">
<span class="pN">221</span>Tattha katamā āṇatti ca phalañca upāyo ca? </div>
</div>
<div class="q" id="p_27Pe_222"> <div class="p"> <table class="singleColumn"> <tr> <td> <div class="pN">222</div> <div class="G">“Suññato lokaṁ avekkhassu,</div> </td> </tr> <tr> <td> <div class="G">mogharāja sadā sato;</div> </td> </tr> <tr> <td> <div class="G">Attānudiṭṭhiṁ uhacca,</div> </td> </tr> <tr> <td> <div class="G">evaṁ maccutaro siyā”.</div> </td> </tr> </table> </div>
</div>
<div class="q" id="p_27Pe_223"> <div class="p">
<span class="pN">223</span>“Suññato lokaṁ avekkhassu, mogharājā”ti āṇatti. “Sadā sato”ti upāyo. “Attānudiṭṭhiṁ uhacca, evaṁ maccutaro siyā”ti phalaṁ. “Samādhiṁ, bhikkhave, bhāvetha, samāhito, bhikkhave, bhikkhu rūpaṁ aniccanti pajānāti. Evaṁ passaṁ ariyasāvako parimuccati jātiyāpi…pe… upāyāsehipi idha tīṇipi”. </div>
</div>
<div class="q" id="p_27Pe_224"> <div class="divNumber">23.</div> <div class="p">
<span class="pN">224</span>Tattha katamo assādo? </div>
</div>
<div class="q" id="p_27Pe_225"> <div class="p">
<span class="pN">225</span>Kāmaṁ kāmayamānassa, tassa cetaṁ samijjhati. Ayaṁ assādo. </div>
</div>
<div class="q" id="p_27Pe_226"> <div class="p">
<span class="pN">226</span>“Dhammacariyā samacariyā kusalacariyā hetūhi, brāhmaṇa, evamidhekacce sattā kāyassa bhedā sugatiṁ saggaṁ lokaṁ upapajjanti”. Ayaṁ assādo. </div>
</div>
<div class="q" id="p_27Pe_227"> <div class="p">
<span class="pN">227</span>Tattha katamo ādīnavo? </div>
</div>
<div class="q" id="p_27Pe_228"> <div class="p">
<span class="pN">228</span>Kāmesu ve haññate sabbā mucceva— ayaṁ ādīnavo. Pasenadisaṁyuttake sutte pabbatopamā— ayaṁ ādīnavo. </div>
</div>
<div class="q" id="p_27Pe_229"> <div class="p">
<span class="pN">229</span>Tattha katamaṁ nissaraṇaṁ? </div>
</div>
<div class="q" id="p_27Pe_230"> <div class="p"> <table class="singleColumn"> <tr> <td> <div class="pN">230</div> <div class="G">“Yo kāme parivajjeti,</div> </td> </tr> <tr> <td> <div class="G">sappasseva padā siro;</div> </td> </tr> <tr> <td> <div class="G">Somaṁ visattikaṁ loke,</div> </td> </tr> <tr> <td> <div class="G">sato samativattati”.</div> </td> </tr> </table> </div>
</div>
<div class="q" id="p_27Pe_231"> <div class="p">
<span class="pN">231</span>Saṁyuttake suttaṁ pāricchattako paṇḍupalāso sannipalāso— idaṁ nissaraṇaṁ. </div>
</div>
<div class="q" id="p_27Pe_232"> <div class="p">
<span class="pN">232</span>Tattha katamo assādo ca ādīnavo ca? </div>
</div>
<div class="q" id="p_27Pe_233"> <div class="p"> <table class="singleColumn"> <tr> <td> <div class="pN">233</div> <div class="G">“Yāni karoti puriso,</div> </td> </tr> <tr> <td> <div class="G">tāni attani passati;</div> </td> </tr> <tr> <td> <div class="G">Kalyāṇakārī kalyāṇaṁ,</div> </td> </tr> <tr> <td> <div class="G">pāpakārī ca pāpakaṁ”.</div> </td> </tr> </table> </div>
</div>
<div class="q" id="p_27Pe_234"> <div class="p">
<span class="pN">234</span>Tattha yaṁ pāpakārī paccanubhoti ayaṁ assādo. Lābhālābhaaṭṭhakesu byākaraṇaṁ, tattha alābho ayaso nindā dukkhaṁ, ayaṁ ādīnavo. Lābho yaso sukhaṁ pasaṁsā, ayaṁ assādo. </div>
</div>
<div class="q" id="p_27Pe_235"> <div class="p">
<span class="pN">235</span>Tattha katamaṁ assādo ca nissaraṇañca? </div>
</div>
<div class="q" id="p_27Pe_236"> <div class="p"> <table class="singleColumn"> <tr> <td> <div class="pN">236</div> <div class="G">“Sukho vipāko puññānaṁ,</div> </td> </tr> <tr> <td> <div class="G">adhippāyo ca ijjhati;</div> </td> </tr> <tr> <td> <div class="G">Khippañca paramaṁ santiṁ,</div> </td> </tr> <tr> <td> <div class="G">nibbānamadhigacchatī”ti.</div> </td> </tr> </table> </div>
</div>
<div class="q" id="p_27Pe_237"> <div class="p">
<span class="pN">237</span>Yo ca vipāko puññānaṁ yā ca adhippāyassa ijjhanā, ayaṁ assādo. Yaṁ khippañca paramaṁ santiṁ nibbānamadhigacchati, idaṁ nissaraṇaṁ. </div>
</div>
<div class="q" id="p_27Pe_238"> <div class="p">
<span class="pN">238</span>Bāttiṁsāya ceva mahāpurisalakkhaṇehi samannāgatassa mahāpurisassa dveyeva gatiyo honti, sace agāraṁ ajjhāvasati, rājā hoti cakkavattī yāva abhivijinitvā ajjhāvasati ayaṁ assādo. Sace agārasmā anagāriyaṁ pabbajati sabbena oghena nissaraṇaṁ ayaṁ assādo ca nissaraṇañca. </div>
</div>
<div class="q" id="p_27Pe_239"> <div class="p">
<span class="pN">239</span>Tattha katamo ādīnavo ca nissaraṇañca? </div>
</div>
<div class="q" id="p_27Pe_240"> <div class="p"> <table class="singleColumn"> <tr> <td> <div class="pN">240</div> <div class="G">“Ādānassa bhayaṁ ñatvā,</div> </td> </tr> <tr> <td> <div class="G">Jātimaraṇasambhavaṁ;</div> </td> </tr> <tr> <td> <div class="G">Anādātuṁ nibbattati,</div> </td> </tr> <tr> <td> <div class="G">Jātimaraṇasaṅkhayā”.</div> </td> </tr> </table> </div>
</div>
<div class="q" id="p_27Pe_241"> <div class="p">
<span class="pN">241</span>Purimikāya aḍḍhagāthāya jātimaraṇasambhavo ādīnavo. Anādātuṁ nibbattati jātimaraṇasaṅkhayāti nissaraṇaṁ. </div>
</div>
<div class="q" id="p_27Pe_242"> <div class="p">
<span class="pN">242</span>Kicchaṁ vatāyaṁ loko āpanno yamidaṁ jāyate ca mīyate ca. Yāva kudassunāmassa dukkhassa anto bhavissati parato vāti ettha yā uparikkhā, ayaṁ ādīnavo. Yo gedhaṁ ñatvā abhinikkhamati yāva purāṇakāya rājadhāniyā, idaṁ nissaraṇaṁ. Ayaṁ ādīnavo ca nissaraṇañca. </div>
</div>
<div class="q" id="p_27Pe_243"> <div class="p">
<span class="pN">243</span>Tattha katamo assādo ca ādīnavo ca nissaraṇañca? </div>
</div>
<div class="q" id="p_27Pe_244"> <div class="p"> <table class="singleColumn"> <tr> <td> <div class="pN">244</div> <div class="G">“Kāmā hi citrā vividhā manoramā,</div> </td> </tr> <tr> <td> <div class="G">Virūparūpehi mathenti cittaṁ;</div> </td> </tr> <tr> <td> <div class="G">Tasmā ahaṁ pabbajitomhi rāja,</div> </td> </tr> <tr> <td> <div class="G">Apaṇṇakaṁ sāmaññameva seyyo”.</div> </td> </tr> </table> </div>
</div>
<div class="q" id="p_27Pe_245"> <div class="p">
<span class="pN">245</span>Yaṁ “kāmā hi citrā vividhā manoramā”ti ayaṁ assādo. Yaṁ “virūparūpehi mathenti cittan”ti ayaṁ ādīnavo. Yaṁ ahaṁ agārasmā pabbajitomhi rāja apaṇṇakaṁ sāmaññameva seyyoti idaṁ nissaraṇaṁ. </div>
</div>
<div class="q" id="p_27Pe_246"> <div class="p">
<span class="pN">246</span>Balavaṁ bālopamasuttaṁ yaṁ āsāya vā vedanīyaṁ kammaṁ gāhati, tathā cepi yaṁ yaṁ pāpakammaṁ anubhoti, tattha dukkhavedanīyena kammena abhāvitakāyena ca yāva parittacetaso ca ādīnavaṁ dasseti sukhavedanīyena kammena assādeti. Yaṁ purāsadiso hoti. Bhāvitacitto bhāvitakāyo bhāvitapañño mahānāmo aparittacetaso, idaṁ nissaraṇaṁ. </div>
</div>
<div class="q" id="p_27Pe_247"> <div class="divNumber">24.</div> <div class="p">
<span class="pN">247</span>Tattha katamaṁ lokikaṁ suttaṁ? </div>
</div>
<div class="q" id="p_27Pe_248"> <div class="p"> <table class="singleColumn"> <tr> <td> <div class="pN">248</div> <div class="G">“Na hi pāpaṁ kataṁ kammaṁ,</div> </td> </tr> <tr> <td> <div class="G">Sajjukhīraṁva muccati;</div> </td> </tr> <tr> <td> <div class="G">Ḍahantaṁ bālamanveti,</div> </td> </tr> <tr> <td> <div class="G">Bhasmacchannova pāvako”.</div> </td> </tr> </table> </div>
</div>
<div class="q" id="p_27Pe_249"> <div class="p">
<span class="pN">249</span>Cattāri agatigamanāni, idaṁ lokikaṁ suttaṁ. </div>
</div>
<div class="q" id="p_27Pe_250"> <div class="p">
<span class="pN">250</span>Tattha katamaṁ lokuttaraṁ suttaṁ? </div>
</div>
<div class="q" id="p_27Pe_251"> <div class="p"> <table class="singleColumn"> <tr> <td> <div class="pN">251</div> <div class="G">“Yassindriyāni samathaṅgatāni,</div> </td> </tr> <tr> <td> <div class="G">Assā yathā sārathinā sudantā;</div> </td> </tr> <tr> <td> <div class="G">Pahīnamānassa anāsavassa,</div> </td> </tr> <tr> <td> <div class="G">Devāpi tassa pihayanti tādino”ti.</div> </td> </tr> </table> </div>
</div>
<div class="q" id="p_27Pe_252"> <div class="p">
<span class="pN">252</span>“Ariyaṁ vo, bhikkhave, sammāsamādhiṁ desessāmī”ti idaṁ lokuttaraṁ suttaṁ. </div>
</div>
<div class="q" id="p_27Pe_253"> <div class="p">
<span class="pN">253</span>Tattha katamaṁ lokikaṁ lokuttarañca suttaṁ? </div>
</div>
<div class="q" id="p_27Pe_254"> <div class="p"> <table class="singleColumn"> <tr> <td> <div class="pN">254</div> <div class="G">“Sattiyā viya omaṭṭho,</div> </td> </tr> <tr> <td> <div class="G">dayhamānova matthake;</div> </td> </tr> <tr> <td> <div class="G">Kāmarāgappahānāya,</div> </td> </tr> <tr> <td> <div class="G">sato bhikkhu paribbaje”.</div> </td> </tr> </table> </div>
</div>
<div class="q" id="p_27Pe_255"> <div class="p"> <table class="singleColumn"> <tr> <td> <div class="pN">255</div> <div class="G">“Sattiyā viya omaṭṭho,</div> </td> </tr> <tr> <td> <div class="G">Dayhamānova matthake”ti lokikaṁ;</div> </td> </tr> <tr> <td> <div class="G">“Kāmarāgappahānāya,</div> </td> </tr> <tr> <td> <div class="G">Sato bhikkhu paribbaje”ti lokuttaraṁ.</div> </td> </tr> </table> </div>
</div>
<div class="q" id="p_27Pe_256"> <div class="p">
<span class="pN">256</span>Kabaḷīkāre āhāre atthi chandoti lokikaṁ. Natthi chandoti lokuttaraṁ suttaṁ. </div>
</div>
<div class="q" id="p_27Pe_257"> <div class="p">
<span class="pN">257</span>Tattha katamaṁ kammaṁ? </div>
</div>
<div class="q" id="p_27Pe_258"> <div class="p"> <table class="singleColumn"> <tr> <td> <div class="pN">258</div> <div class="G">“Yo pāṇamatipāteti,</div> </td> </tr> <tr> <td> <div class="G">musāvādañca bhāsati;</div> </td> </tr> <tr> <td> <div class="G">Loke adinnaṁ ādiyati,</div> </td> </tr> <tr> <td> <div class="G">paradārañca gacchati.</div> </td> </tr> </table> </div>
</div>
<div class="q" id="p_27Pe_259"> <div class="p"> <table class="singleColumn"> <tr> <td> <div class="pN">259</div> <div class="G">Surāmerayapānañca,</div> </td> </tr> <tr> <td> <div class="G">yo naro anuyuñjati;</div> </td> </tr> <tr> <td> <div class="G">Appahāya pañca verāni,</div> </td> </tr> <tr> <td> <div class="G">dussīlo iti vuccati”.</div> </td> </tr> </table> </div>
</div>
<div class="q" id="p_27Pe_260"> <div class="p">
<span class="pN">260</span>Tīṇimāni, bhikkhave, duccaritāni. Idaṁ kammaṁ. </div>
</div>
<div class="q" id="p_27Pe_261"> <div class="p">
<span class="pN">261</span>Tattha katamo vipāko? </div>
</div>
<div class="q" id="p_27Pe_262"> <div class="p">
<span class="pN">262</span>Saṭṭhivassasahassāni, yathārūpī vipaccagā. </div>
</div>
<div class="q" id="p_27Pe_263"> <div class="p">
<span class="pN">263</span>“Diṭṭhā mayā, bhikkhave, cha phassāyatanikā nāma nirayā. Diṭṭhā mayā, bhikkhave, cha phassāyatanikā nāma saggā”. Ayaṁ vipāko. </div>
</div>
<div class="q" id="p_27Pe_264"> <div class="p">
<span class="pN">264</span>Tattha katamaṁ kammañca vipāko ca? </div>
</div>
<div class="q" id="p_27Pe_265"> <div class="p"> <table class="singleColumn"> <tr> <td> <div class="pN">265</div> <div class="G">“Ayasāva malaṁ samuṭṭhitaṁ,</div> </td> </tr> <tr> <td> <div class="G">Tatuṭṭhāya tameva khādati;</div> </td> </tr> <tr> <td> <div class="G">Evaṁ atidhonacārinaṁ,</div> </td> </tr> <tr> <td> <div class="G">Sāni kammāni nayanti duggatiṁ”.</div> </td> </tr> </table> </div>
</div>
<div class="q" id="p_27Pe_266"> <div class="p">
<span class="pN">266</span>Ayasāva malaṁ samuṭṭhitaṁ, yāva sāni kammānīti idaṁ kammaṁ. Nayanti duggatinti vipāko. </div>
</div>
<div class="q" id="p_27Pe_267"> <div class="p">
<span class="pN">267</span>Catūsu sammāpaṭipajjamāno mātari pitari tathāgate tathāgatasāvake yā sammāpaṭipatti, idaṁ kammaṁ. Yaṁ devesu upapajjati, ayaṁ vipāko. Idaṁ kammañca vipāko ca. </div>
</div>
<div class="q" id="p_27Pe_268"> <div class="divNumber">25.</div> <div class="p">
<span class="pN">268</span>Tattha katamaṁ niddiṭṭhaṁ suttaṁ? </div>
</div>
<div class="q" id="p_27Pe_269"> <div class="p"> <table class="singleColumn"> <tr> <td> <div class="pN">269</div> <div class="G">“Nelaṅgo setapacchādo,</div> </td> </tr> <tr> <td> <div class="G">ekāro vattatī ratho;</div> </td> </tr> <tr> <td> <div class="G">Anīghaṁ passa āyantaṁ,</div> </td> </tr> <tr> <td> <div class="G">chinnasotaṁ abandhanaṁ;</div> </td> </tr> <tr> <td> <div class="G">Yaṁ vā cittaṁ samaṇesu,</div> </td> </tr> <tr> <td> <div class="G">cittāgahapati dissati”.</div> </td> </tr> </table> </div>
</div>
<div class="q" id="p_27Pe_270"> <div class="p">
<span class="pN">270</span>Evaṁ imāya gāthāya niddiṭṭho attho. </div>
</div>
<div class="q" id="p_27Pe_271"> <div class="p">
<span class="pN">271</span>Gopālakopame ekādasa padāni. Evaṁ kho, bhikkhave, bhikkhu rūpaññū hoti. Yā ca atirekapūjāya pūjetā hotīti. Imāni ekādasa padāni yathābhāsitāni niddiṭṭho attho. </div>
</div>
<div class="q" id="p_27Pe_272"> <div class="p">
<span class="pN">272</span>Tattha katamo aniddiṭṭho attho? </div>
</div>
<div class="q" id="p_27Pe_273"> <div class="p"> <table class="singleColumn"> <tr> <td> <div class="pN">273</div> <div class="G">“Sukho viveko tuṭṭhassa,</div> </td> </tr> <tr> <td> <div class="G">sutadhammassa passato;</div> </td> </tr> <tr> <td> <div class="G">Abyāpajjaṁ sukhaṁ loke,</div> </td> </tr> <tr> <td> <div class="G">pāṇabhūtesu saṁyamoti.</div> </td> </tr> </table> </div>
</div>
<div class="q" id="p_27Pe_274"> <div class="p"> <table class="singleColumn"> <tr> <td> <div class="pN">274</div> <div class="G">Sukhā virāgatā loke,</div> </td> </tr> <tr> <td> <div class="G">kāmānaṁ samatikkamo;</div> </td> </tr> <tr> <td> <div class="G">Asmimānassa yo vinayo,</div> </td> </tr> <tr> <td> <div class="G">etaṁ ve paramaṁ sukhanti”.</div> </td> </tr> </table> </div>
</div>
<div class="q" id="p_27Pe_275"> <div class="p">
<span class="pN">275</span>Idaṁ aniddiṭṭhaṁ. Aṭṭha mahāpurisavitakkā. Idaṁ aniddiṭṭhaṁ. </div>
</div>
<div class="q" id="p_27Pe_276"> <div class="p">
<span class="pN">276</span>Tattha katamaṁ niddiṭṭhañca aniddiṭṭhañca? </div>
</div>
<div class="q" id="p_27Pe_277"> <div class="p"> <table class="singleColumn"> <tr> <td> <div class="pN">277</div> <div class="G">“Pasannanetto sumukho,</div> </td> </tr> <tr> <td> <div class="G">brahā uju patāpavā;</div> </td> </tr> <tr> <td> <div class="G">Majjhe samaṇasaṁghassa,</div> </td> </tr> <tr> <td> <div class="G">ādiccova virocasi”.</div> </td> </tr> </table> </div>
</div>
<div class="q" id="p_27Pe_278"> <div class="p">
<span class="pN">278</span>Pasannanetto yāva ādiccova virocasīti niddiṭṭho. Pasannanetto yo bhagavā kathañca pana pasannanettatā, kathaṁ sumukhatā, kathaṁ brahakāyatā, kathaṁ ujukatā, kathaṁ patāpavatā, kathaṁ virocatāti aniddiṭṭho. Pheṇapiṇḍopamaṁ veyyākaraṇaṁ yathā pheṇapiṇḍo evaṁ rūpaṁ yathā pubbuḷo evaṁ vedanā māyā viññāṇaṁ pañcakkhandhā pañcahi upamāhi niddiṭṭhā. Kena kāraṇena pheṇapiṇḍopamaṁ rūpaṁ sabbañca cakkhuviññeyyaṁ yaṁ vā catūhi āyatanehi? Kathaṁ vedanā pubbuḷūpamā? Katarā ca sā vedanā sukhā dukkhā adukkhamasukhā? Evamesā aniddiṭṭhā. Evaṁ niddiṭṭhañca aniddiṭṭhañca. </div>
</div>
<div class="q" id="p_27Pe_279"> <div class="divNumber">26.</div> <div class="p">
<span class="pN">279</span>Tattha katamaṁ ñāṇaṁ? </div>
</div>
<div class="q" id="p_27Pe_280"> <div class="p"> <table class="singleColumn"> <tr> <td> <div class="pN">280</div> <div class="G">“Paññā hi seṭṭhā lokasmiṁ,</div> </td> </tr> <tr> <td> <div class="G">yāyaṁ nibbedhagāminī;</div> </td> </tr> <tr> <td> <div class="G">Yāya sammā pajānāti,</div> </td> </tr> <tr> <td> <div class="G">jātimaraṇasaṅkhayaṁ”.</div> </td> </tr> </table> </div>
</div>
<div class="q" id="p_27Pe_281"> <div class="p">
<span class="pN">281</span>Tīṇimāni indriyāni anaññātaññassāmītindriyaṁ aññindriyaṁ aññātāvindriyaṁ, idaṁ ñāṇaṁ. </div>
</div>
<div class="q" id="p_27Pe_282"> <div class="p">
<span class="pN">282</span>Tattha katamaṁ neyyaṁ? </div>
</div>
<div class="q" id="p_27Pe_283"> <div class="p"> <table class="singleColumn"> <tr> <td> <div class="pN">283</div> <div class="G">“Kāmesu sattā kāmasaṅgasattā,</div> </td> </tr> <tr> <td> <div class="G">Saṁyojane vajjamapassamānā;</div> </td> </tr> <tr> <td> <div class="G">Na hi jātu saṁyojanasaṅgasattā,</div> </td> </tr> <tr> <td> <div class="G">Oghaṁ tareyyuṁ vipulaṁ mahantaṁ”.</div> </td> </tr> </table> </div>
</div>
<div class="q" id="p_27Pe_284"> <div class="p">
<span class="pN">284</span>Catūhi aṅgehi samannāgatā kāyassa bhedā devesu uppajjanti. Udāne kāpiyaṁ suttaṁ apaṇṇakapasādanīyaṁ— idaṁ neyyaṁ. </div>
</div>
<div class="q" id="p_27Pe_285"> <div class="p">
<span class="pN">285</span>Tattha katamaṁ ñāṇañca neyyañca? </div>
</div>
<div class="q" id="p_27Pe_286"> <div class="p"> <table class="singleColumn"> <tr> <td> <div class="pN">286</div> <div class="G">“Sabbe dhammā anattāti,</div> </td> </tr> <tr> <td> <div class="G">yadā paññāya passati;</div> </td> </tr> <tr> <td> <div class="G">Atha nibbindati dukkhe,</div> </td> </tr> <tr> <td> <div class="G">esa maggo visuddhiyā”.</div> </td> </tr> </table> </div>
</div>
<div class="q" id="p_27Pe_287"> <div class="p">
<span class="pN">287</span>Yadā passatīti ñāṇaṁ. Yo sabbadhamme anattākārena upaṭṭhapeti idaṁ neyyaṁ. </div>
</div>
<div class="q" id="p_27Pe_288"> <div class="p">
<span class="pN">288</span>Cattāri ariyasaccāni, tattha tīṇi neyyāni maggasaccaṁ sīlakkhandho ca paññākkhandho ca, idaṁ ñāṇañca neyyañca. </div>
</div>
<div class="q" id="p_27Pe_289"> <div class="divNumber">27.</div> <div class="p">
<span class="pN">289</span>Tattha katamaṁ dassanaṁ? </div>
</div>
<div class="q" id="p_27Pe_290"> <div class="p"> <table class="singleColumn"> <tr> <td> <div class="pN">290</div> <div class="G">“Eseva maggo natthañño,</div> </td> </tr> <tr> <td> <div class="G">Dassanassa visuddhiyā;</div> </td> </tr> <tr> <td> <div class="G">Etañhi tumhe paṭipajjatha,</div> </td> </tr> <tr> <td> <div class="G">Mārassetaṁ pamohanaṁ”.</div> </td> </tr> </table> </div>
</div>
<div class="q" id="p_27Pe_291"> <div class="p">
<span class="pN">291</span>Catūhi aṅgehi samannāgato ariyasāvako attanāva attānaṁ byākareyya “khīṇanirayomhi yāva sotāpannohamasmi avinipātadhammo niyato sambodhiparāyaṇo”ti. Idaṁ dassanaṁ. </div>
</div>
<div class="q" id="p_27Pe_292"> <div class="p">
<span class="pN">292</span>Tattha katamā bhāvanā? </div>
</div>
<div class="q" id="p_27Pe_293"> <div class="p"> <table class="singleColumn"> <tr> <td> <div class="pN">293</div> <div class="G">“Yassindriyāni subhāvitāni,</div> </td> </tr> <tr> <td> <div class="G">Ajjhattaṁ bahiddhā ca sabbaloke;</div> </td> </tr> <tr> <td> <div class="G">So puggalo mati ca rūpasaññī,</div> </td> </tr> <tr> <td> <div class="G">Sumohagatā na jānāti”.</div> </td> </tr> </table> </div>
</div>
<div class="q" id="p_27Pe_294"> <div class="p">
<span class="pN">294</span>Cattāri dhammapadāni— anabhijjhā abyāpādo sammāsati sammāsamādhi. Ayaṁ bhāvanā. </div>
</div>
<div class="q" id="p_27Pe_295"> <div class="p">
<span class="pN">295</span>Tattha katamaṁ dassanañca bhāvanā ca? </div>
</div>
<div class="q" id="p_27Pe_296"> <div class="p"> <table class="singleColumn"> <tr> <td> <div class="pN">296</div> <div class="G">“Vacasā manasātha kammunā ca,</div> </td> </tr> <tr> <td> <div class="G">Aviruddho sammā viditvā dhammaṁ;</div> </td> </tr> <tr> <td> <div class="G">Nibbānapadābhipatthayāno,</div> </td> </tr> <tr> <td> <div class="G">Sammā so loke paribbajeyya”.</div> </td> </tr> </table> </div>
</div>
<div class="q" id="p_27Pe_297"> <div class="p">
<span class="pN">297</span>Sotāpattiphalaṁ sacchikātukāmena katame dhammā manasikātabbā, bhagavā āha pañcupādānakkhandhā. Idaṁ dassanañca bhāvanā ca. </div>
</div>
<div class="q" id="p_27Pe_298"> <div class="divNumber">28.</div> <div class="p">
<span class="pN">298</span>Tattha katame vipākadhammadhammā? </div>
</div>
<div class="q" id="p_27Pe_299"> <div class="p">
<span class="pN">299</span>Yāni karoti purisoti vitthāro. Tīṇimāni, bhikkhave, sucaritāni. Ime vipākadhammadhammā. </div>
</div>
<div class="q" id="p_27Pe_300"> <div class="p">
<span class="pN">300</span>Tattha katame navipākadhammadhammā? </div>
</div>
<div class="q" id="p_27Pe_301"> <div class="p"> <table class="singleColumn"> <tr> <td> <div class="pN">301</div> <div class="G">“Rūpaṁ vedayitaṁ saññā,</div> </td> </tr> <tr> <td> <div class="G">Viññāṇaṁ yā ceva cetanā;</div> </td> </tr> <tr> <td> <div class="G">Nesohamasmi na meso attā,</div> </td> </tr> <tr> <td> <div class="G">Iti diṭṭho virajjati”.</div> </td> </tr> </table> </div>
</div>
<div class="q" id="p_27Pe_302"> <div class="p">
<span class="pN">302</span>Pañcime, bhikkhave, khandhā— ime navipākadhammadhammā. </div>
</div>
<div class="q" id="p_27Pe_303"> <div class="p">
<span class="pN">303</span>Tattha katamo nevavipāko navipākadhammadhammo? </div>
</div>
<div class="q" id="p_27Pe_304"> <div class="p"> <table class="singleColumn"> <tr> <td> <div class="pN">304</div> <div class="G">“Ye evaṁ paṭipajjanti,</div> </td> </tr> <tr> <td> <div class="G">nayaṁ buddhena desitaṁ;</div> </td> </tr> <tr> <td> <div class="G">Te dukkhassantaṁ karissanti,</div> </td> </tr> <tr> <td> <div class="G">satthusāsanakārakā”ti.</div> </td> </tr> </table> </div>
</div>
<div class="q" id="p_27Pe_305"> <div class="p">
<span class="pN">305</span>Iti yā ca sammāpaṭipatti yo ca nirodho, ubhayametaṁ nevavipāko navipākadhammo. Brahmacariyaṁ vo, bhikkhave, desessāmi, brahmacariyaphalāni ca brahmacariyañca ariyo aṭṭhaṅgiko maggo brahmacariyaphalāni sotāpattiphalaṁ yāva arahattaṁ. </div>
</div>
<div class="q" id="p_27Pe_306"> <div class="divNumber">29.</div> <div class="p">
<span class="pN">306</span>Tattha katamaṁ sakavacanaṁ? </div>
</div>
<div class="q" id="p_27Pe_307"> <div class="p"> <table class="singleColumn"> <tr> <td> <div class="pN">307</div> <div class="G">“Sabbapāpassa akaraṇaṁ,</div> </td> </tr> <tr> <td> <div class="G">kusalassa upasampadā;</div> </td> </tr> <tr> <td> <div class="G">Sacittapariyodāpanaṁ,</div> </td> </tr> <tr> <td> <div class="G">etaṁ buddhāna sāsanaṁ”.</div> </td> </tr> </table> </div>
</div>
<div class="q" id="p_27Pe_308"> <div class="p">
<span class="pN">308</span>Tīṇimāni, bhikkhave, vimokkhamukhāni. Idaṁ sakavacanaṁ. </div>
</div>
<div class="q" id="p_27Pe_309"> <div class="p">
<span class="pN">309</span>Tattha katamaṁ paravacanaṁ? </div>
</div>
<div class="q" id="p_27Pe_310"> <div class="p"> <table class="singleColumn"> <tr> <td> <div class="pN">310</div> <div class="G">“Natthi puttasamaṁ pemaṁ,</div> </td> </tr> <tr> <td> <div class="G">Natthi goṇasamitaṁ dhanaṁ;</div> </td> </tr> <tr> <td> <div class="G">Natthi sūriyasamā ābhā,</div> </td> </tr> <tr> <td> <div class="G">Samuddaparamā sarā”.</div> </td> </tr> </table> </div>
</div>
<div class="q" id="p_27Pe_311"> <div class="p">
<span class="pN">311</span>Hetunā mārisā kosiyā subhāsitena saṅgāmavijayo sopi nāma, bhikkhave, sakko devānamindo sakaṁ phalaṁ paribhuñjamānoti vitthārena kātabbaṁ. Idaṁ paravacanaṁ. </div>
</div>
<div class="q" id="p_27Pe_312"> <div class="p">
<span class="pN">312</span>Tattha katamaṁ sakavacanañca paravacanañca? </div>
</div>
<div class="q" id="p_27Pe_313"> <div class="p"> <table class="singleColumn"> <tr> <td> <div class="pN">313</div> <div class="G">“Yaṁ pattaṁ yañca pattabbaṁ,</div> </td> </tr> <tr> <td> <div class="G">Ubhayametaṁ rajānukiṇṇaṁ;</div> </td> </tr> <tr> <td> <div class="G">Ye evaṁvādino natthi,</div> </td> </tr> <tr> <td> <div class="G">Tesaṁ kāmesu doso”ti.</div> </td> </tr> </table> </div>
</div>
<div class="q" id="p_27Pe_314"> <div class="p">
<span class="pN">314</span>Idaṁ paravacanaṁ. Ye ca kho te ubho ante anupagamma vaṭṭaṁ tesaṁ natthi paññāpanāya. Idaṁ sakavacanaṁ. </div>
</div>
<div class="q" id="p_27Pe_315"> <div class="p"> <table class="singleColumn"> <tr> <td> <div class="pN">315</div> <div class="G">“Nandati puttehi puttimā,</div> </td> </tr> <tr> <td> <div class="G">Gomā gohi tatheva nandati;</div> </td> </tr> <tr> <td> <div class="G">Upadhī hi narassa nandanā,</div> </td> </tr> <tr> <td> <div class="G">Na hi so nandati yo nirūpadhī”ti— paravacanaṁ.</div> </td> </tr> </table> </div>
</div>
<div class="q" id="p_27Pe_316"> <div class="p"> <table class="singleColumn"> <tr> <td> <div class="pN">316</div> <div class="G">“Socati puttehi puttimā,</div> </td> </tr> <tr> <td> <div class="G">Gomā gohi tatheva socati;</div> </td> </tr> <tr> <td> <div class="G">Upadhī hi narassa socanā,</div> </td> </tr> <tr> <td> <div class="G">Na hi so socati yo nirūpadhī”ti— sakavacanaṁ.</div> </td> </tr> </table> </div>
</div>
<div class="CENTER" id="p_27Pe_317">
<span class="pN">317</span>Idaṁ sakavacanaṁ paravacanañca.</div>
<div class="q" id="p_27Pe_318"> <div class="divNumber">30.</div> <div class="p">
<span class="pN">318</span>Tattha katamaṁ sattādhiṭṭhānaṁ? </div>
</div>
<div class="q" id="p_27Pe_319"> <div class="p"> <table class="singleColumn"> <tr> <td> <div class="pN">319</div> <div class="G">“Ye keci bhūtā bhavissanti ye vāpi,</div> </td> </tr> <tr> <td> <div class="G">Sabbe gamissanti pahāya dehaṁ;</div> </td> </tr> <tr> <td> <div class="G">Taṁ sabbajāniṁ kusalo viditvā,</div> </td> </tr> <tr> <td> <div class="G">Dhamme ṭhito brahmacariyaṁ careyya”.</div> </td> </tr> </table> </div>
</div>
<div class="q" id="p_27Pe_320"> <div class="p">
<span class="pN">320</span>Tayome, bhikkhave, satthāro, tathāgato arahaṁ sekkho paṭipado. Idaṁ sattādhiṭṭhānaṁ. </div>
</div>
<div class="q" id="p_27Pe_321"> <div class="p">
<span class="pN">321</span>Tattha katamaṁ dhammādhiṭṭhānaṁ? </div>
</div>
<div class="q" id="p_27Pe_322"> <div class="p"> <table class="singleColumn"> <tr> <td> <div class="pN">322</div> <div class="G">“Yañca kāmasukhaṁ loke,</div> </td> </tr> <tr> <td> <div class="G">yañcidaṁ diviyaṁ sukhaṁ;</div> </td> </tr> <tr> <td> <div class="G">Taṇhakkhayasukhassete,</div> </td> </tr> <tr> <td> <div class="G">kalaṁ nāgghanti soḷasiṁ”.</div> </td> </tr> </table> </div>
</div>
<div class="q" id="p_27Pe_323"> <div class="p">
<span class="pN">323</span>Sattime, bhikkhave, bojjhaṅgā, idaṁ dhammādhiṭṭhānaṁ. </div>
</div>
<div class="q" id="p_27Pe_324"> <div class="p">
<span class="pN">324</span>Tattha katamaṁ sattādhiṭṭhānañca dhammādhiṭṭhānañca? Duddasamantaṁ saccaṁ duddaso paṭivedho bālehi, jānato passato natthi nandīti vadāmi. Duddasamantaṁ saccaṁ duddaso paṭivedho bālehīti dhammādhiṭṭhānaṁ. Jānato passato natthi nandīti sattādhiṭṭhānaṁ. Dārukkhandhopamaṁ gaṅgāya tīriyā orimañca tīraṁ pārimañca tīraṁ thale vā na ca ussīdanaṁ, majjhe ca na saṁsīdanaṁ manussaggāho ca amanussaggāho ca antopūtibhāvo ca, idaṁ dhammādhiṭṭhānaṁ. Evaṁ pana bhikkhu nibbānaninno bhavissati nibbānaparāyaṇoti sattādhiṭṭhānaṁ. Idaṁ sattādhiṭṭhānañca dhammādhiṭṭhānañca. </div>
</div>
<div class="q" id="p_27Pe_325"> <div class="p">
<span class="pN">325</span>Tattha katamo thavo? </div>
</div>
<div class="q" id="p_27Pe_326"> <div class="p"> <table class="singleColumn"> <tr> <td> <div class="pN">326</div> <div class="G">“Maggānaṭṭhaṅgiko seṭṭho,</div> </td> </tr> <tr> <td> <div class="G">saccānaṁ caturo padā;</div> </td> </tr> <tr> <td> <div class="G">Virāgo seṭṭho dhammānaṁ,</div> </td> </tr> <tr> <td> <div class="G">dvipadānañca cakkhumā”.</div> </td> </tr> </table> </div>
</div>
<div class="q" id="p_27Pe_327"> <div class="p">
<span class="pN">327</span>Tīṇimāni, bhikkhave, aggāni— buddho sattānaṁ, virāgo dhammānaṁ, saṁgho gaṇānaṁ. Ayaṁ thavo. </div>
</div>
<div class="q" id="p_27Pe_328"> <div class="divNumber">31.</div> <div class="p">
<span class="pN">328</span>Tattha katamaṁ anuññātaṁ? </div>
</div>
<div class="q" id="p_27Pe_329"> <div class="p"> <table class="singleColumn"> <tr> <td> <div class="pN">329</div> <div class="G">“Kāyena saṁvaro sādhu,</div> </td> </tr> <tr> <td> <div class="G">sādhu vācāya saṁvaro;</div> </td> </tr> <tr> <td> <div class="G">Manasā saṁvaro sādhu,</div> </td> </tr> <tr> <td> <div class="G">sādhu sabbattha saṁvuto;</div> </td> </tr> <tr> <td> <div class="G">Sabbattha saṁvuto bhikkhu,</div> </td> </tr> <tr> <td> <div class="G">sabbadukkhā pamuccati”.</div> </td> </tr> </table> </div>
</div>
<div class="CENTER" id="p_27Pe_330">
<span class="pN">330</span>Idaṁ bhagavatā anuññātaṁ.</div>
<div class="q" id="p_27Pe_331"> <div class="p">
<span class="pN">331</span>Tīṇimāni, bhikkhave, karaṇīyāni— kāyasucaritaṁ vacīsucaritaṁ manosucaritaṁ. Idaṁ anuññātaṁ. </div>
</div>
<div class="q" id="p_27Pe_332"> <div class="p">
<span class="pN">332</span>Tattha katamaṁ paṭikkhittaṁ? </div>
</div>
<div class="q" id="p_27Pe_333"> <div class="p">
<span class="pN">333</span>Natthi puttasamaṁ pemaṁ. Vitthāro idaṁ paṭikkhittaṁ. </div>
</div>
<div class="q" id="p_27Pe_334"> <div class="p">
<span class="pN">334</span>Tīṇimāni, bhikkhave, akaraṇīyāni sayaṁ abhiññāya desitāni. Katamāni tīṇi? Kāyaduccaritaṁ vacīduccaritaṁ manoduccaritaṁ. Idaṁ paṭikkhittaṁ. </div>
</div>
<div class="q" id="p_27Pe_335"> <div class="p">
<span class="pN">335</span>Tattha katamaṁ anuññātañca paṭikkhittañca? </div>
</div>
<div class="q" id="p_27Pe_336"> <div class="p"> <table class="singleColumn"> <tr> <td> <div class="pN">336</div> <div class="G">“Kāyena kusalaṁ kare,</div> </td> </tr> <tr> <td> <div class="G">assa kāyena saṁvuto;</div> </td> </tr> <tr> <td> <div class="G">Kāyaduccaritaṁ hitvā,</div> </td> </tr> <tr> <td> <div class="G">kāyasucaritaṁ care”.</div> </td> </tr> </table> </div>
</div>
<div class="q" id="p_27Pe_337"> <div class="p">
<span class="pN">337</span>Dvīhi paṭhamapadehi catutthena ca padena anujānāti. Kāyaduccaritaṁ hitvāti tatiyena padena paṭikkhittanti. Mahāvibhaṅgo aciratapānādo. </div>
</div>
<div class="SUMMARY" id="p_27Pe_338">
<span class="pN">338</span><span class="firstLetter">T</span>atthimā <span class="firstLetter">u</span>ddānagāthā</div>
<div class="q" id="p_27Pe_339"> <div class="p"> <table class="singleColumn"> <tr> <td> <div class="pN">339</div> <div class="G">Sace bhāyasi dukkhassa,</div> </td> </tr> <tr> <td> <div class="G">mābhinandi anāgataṁ;</div> </td> </tr> <tr> <td> <div class="G">Vassakāle yathā chattaṁ,</div> </td> </tr> <tr> <td> <div class="G">kusalāni kamatthake.</div> </td> </tr> </table> </div>
</div>
<div class="q" id="p_27Pe_340"> <div class="p"> <table class="singleColumn"> <tr> <td> <div class="pN">340</div> <div class="G">Sabbe dhammā anattāti,</div> </td> </tr> <tr> <td> <div class="G">samāgataṁ vicālaye;</div> </td> </tr> <tr> <td> <div class="G">Na vo dukkhā pamokkhātthi,</div> </td> </tr> <tr> <td> <div class="G">samatho ca vipassanā.</div> </td> </tr> </table> </div>
</div>
<div class="q" id="p_27Pe_341"> <div class="p"> <table class="singleColumn"> <tr> <td> <div class="pN">341</div> <div class="G">Kāmacchandaṁ upādāya,</div> </td> </tr> <tr> <td> <div class="G">yo so vitakkehi khajjati;</div> </td> </tr> <tr> <td> <div class="G">Subhāvitatte bojjhaṅge,</div> </td> </tr> <tr> <td> <div class="G">so imaṁ vijaṭaye jaṭaṁ.</div> </td> </tr> </table> </div>
</div>
<div class="q" id="p_27Pe_342"> <div class="p"> <table class="singleColumn"> <tr> <td> <div class="pN">342</div> <div class="G">Suññato lokaṁ avekkhassu,</div> </td> </tr> <tr> <td> <div class="G">samādhibhāvi bhāvase;</div> </td> </tr> <tr> <td> <div class="G">Kāmaṁ kāmayamānassa,</div> </td> </tr> <tr> <td> <div class="G">dhammacariyāya sugatiṁ.</div> </td> </tr> </table> </div>
</div>
<div class="q" id="p_27Pe_343"> <div class="p"> <table class="singleColumn"> <tr> <td> <div class="pN">343</div> <div class="G">Haññate sabbā mucceva,</div> </td> </tr> <tr> <td> <div class="G">nippoṭhento catuddisā;</div> </td> </tr> <tr> <td> <div class="G">Yo kāme parivajjeti,</div> </td> </tr> <tr> <td> <div class="G">pārichattopameva ca.</div> </td> </tr> </table> </div>
</div>
<div class="q" id="p_27Pe_344"> <div class="p"> <table class="singleColumn"> <tr> <td> <div class="pN">344</div> <div class="G">Yāni karoti puriso,</div> </td> </tr> <tr> <td> <div class="G">lokadhammā pakāsitā;</div> </td> </tr> <tr> <td> <div class="G">Sukho vipāko puññānaṁ,</div> </td> </tr> <tr> <td> <div class="G">tatiyaṁ aññaṁ na vijjati.</div> </td> </tr> </table> </div>
</div>
<div class="q" id="p_27Pe_345"> <div class="p"> <table class="singleColumn"> <tr> <td> <div class="pN">345</div> <div class="G">Ādānassa bhayaṁ ñatvā,</div> </td> </tr> <tr> <td> <div class="G">jāyate jīyatepi ca;</div> </td> </tr> <tr> <td> <div class="G">Kāmā hi citrā vividhā,</div> </td> </tr> <tr> <td> <div class="G">atha loṇasallopamaṁ.</div> </td> </tr> </table> </div>
</div>
<div class="q" id="p_27Pe_346"> <div class="p"> <table class="singleColumn"> <tr> <td> <div class="pN">346</div> <div class="G">Na hi pāpaṁ kataṁ kammaṁ,</div> </td> </tr> <tr> <td> <div class="G">Agatīhi ca gacchati;</div> </td> </tr> <tr> <td> <div class="G">Yassindriyāni samathaṅgatāni,</div> </td> </tr> <tr> <td> <div class="G">Tatheva pañcañāṇiko.</div> </td> </tr> </table> </div>
</div>
<div class="q" id="p_27Pe_347"> <div class="p"> <table class="singleColumn"> <tr> <td> <div class="pN">347</div> <div class="G">Sattiyā viya omaṭṭho,</div> </td> </tr> <tr> <td> <div class="G">viññāṇañca patiṭṭhitā;</div> </td> </tr> <tr> <td> <div class="G">Yo pāṇamatipāteti,</div> </td> </tr> <tr> <td> <div class="G">tīṇi duccaritāni ca.</div> </td> </tr> </table> </div>
</div>
<div class="q" id="p_27Pe_348"> <div class="p"> <table class="singleColumn"> <tr> <td> <div class="pN">348</div> <div class="G">Saṭṭhivassasahassāni,</div> </td> </tr> <tr> <td> <div class="G">Khaṇaṁ laddhāna dullabhaṁ;</div> </td> </tr> <tr> <td> <div class="G">Ayasāva malaṁ samuṭṭhitaṁ,</div> </td> </tr> <tr> <td> <div class="G">Catūsu paṭipattisu.</div> </td> </tr> </table> </div>
</div>
<div class="q" id="p_27Pe_349"> <div class="p"> <table class="singleColumn"> <tr> <td> <div class="pN">349</div> <div class="G">Nelaṅgo setapacchādo,</div> </td> </tr> <tr> <td> <div class="G">atha gopālakopamaṁ;</div> </td> </tr> <tr> <td> <div class="G">Sukho viveko tuṭṭhassa,</div> </td> </tr> <tr> <td> <div class="G">vitakkā ca sudesitā.</div> </td> </tr> </table> </div>
</div>
<div class="q" id="p_27Pe_350"> <div class="p"> <table class="singleColumn"> <tr> <td> <div class="pN">350</div> <div class="G">Pheṇapiṇḍopamaṁ rūpaṁ,</div> </td> </tr> <tr> <td> <div class="G">brahā uju patāpavā;</div> </td> </tr> <tr> <td> <div class="G">Paññā hi seṭṭhā lokasmiṁ,</div> </td> </tr> <tr> <td> <div class="G">anaññā tīṇi indriyāni.</div> </td> </tr> </table> </div>
</div>
<div class="q" id="p_27Pe_351"> <div class="p"> <table class="singleColumn"> <tr> <td> <div class="pN">351</div> <div class="G">Kāmesu sattā kāmasaṅgasattā,</div> </td> </tr> <tr> <td> <div class="G">Atha vaṇṇo rahassavā;</div> </td> </tr> <tr> <td> <div class="G">Sabbe dhammā anattāti,</div> </td> </tr> <tr> <td> <div class="G">Ariyasaccañca desitaṁ.</div> </td> </tr> </table> </div>
</div>
<div class="q" id="p_27Pe_352"> <div class="p"> <table class="singleColumn"> <tr> <td> <div class="pN">352</div> <div class="G">Eseva maggo natthañño,</div> </td> </tr> <tr> <td> <div class="G">Sotāpannoti byākare;</div> </td> </tr> <tr> <td> <div class="G">Yassindriyāni subhāvitāni,</div> </td> </tr> <tr> <td> <div class="G">Atha dhammapadehi ca.</div> </td> </tr> </table> </div>
</div>
<div class="q" id="p_27Pe_353"> <div class="p"> <table class="singleColumn"> <tr> <td> <div class="pN">353</div> <div class="G">Vacasā manasā ceva,</div> </td> </tr> <tr> <td> <div class="G">pañcakkhandhā aniccato;</div> </td> </tr> <tr> <td> <div class="G">Yāni karoti puriso,</div> </td> </tr> <tr> <td> <div class="G">tīṇi sucaritāni ca.</div> </td> </tr> </table> </div>
</div>
<div class="q" id="p_27Pe_354"> <div class="p"> <table class="singleColumn"> <tr> <td> <div class="pN">354</div> <div class="G">Rūpaṁ vedayitaṁ saññā,</div> </td> </tr> <tr> <td> <div class="G">pañcakkhandhā pakāsitā;</div> </td> </tr> <tr> <td> <div class="G">Yo evaṁ paṭipajjati,</div> </td> </tr> <tr> <td> <div class="G">brahmā ceva phalāni ca.</div> </td> </tr> </table> </div>
</div>
<div class="q" id="p_27Pe_355"> <div class="p"> <table class="singleColumn"> <tr> <td> <div class="pN">355</div> <div class="G">Sabbapāpassa akaraṇaṁ,</div> </td> </tr> <tr> <td> <div class="G">vimokkhā taṁ hi desitā;</div> </td> </tr> <tr> <td> <div class="G">Natthi puttasamaṁ pemaṁ,</div> </td> </tr> <tr> <td> <div class="G">devānaṁ asurāna ca.</div> </td> </tr> </table> </div>
</div>
<div class="q" id="p_27Pe_356"> <div class="p"> <table class="singleColumn"> <tr> <td> <div class="pN">356</div> <div class="G">Yaṁ pattaṁ yañca pattabbaṁ,</div> </td> </tr> <tr> <td> <div class="G">nandati socati niccaṁ;</div> </td> </tr> <tr> <td> <div class="G">Ye keci bhūtā bhavissanti,</div> </td> </tr> <tr> <td> <div class="G">satthāro ca pakāsitā.</div> </td> </tr> </table> </div>
</div>
<div class="q" id="p_27Pe_357"> <div class="p"> <table class="singleColumn"> <tr> <td> <div class="pN">357</div> <div class="G">Yañca kāmasukhaṁ loke,</div> </td> </tr> <tr> <td> <div class="G">bojjhaṅgā ca sudesitā;</div> </td> </tr> <tr> <td> <div class="G">Maggānaṭṭhaṅgiko seṭṭho,</div> </td> </tr> <tr> <td> <div class="G">tayo ca aggapattiyo.</div> </td> </tr> </table> </div>
</div>
<div class="q" id="p_27Pe_358"> <div class="p"> <table class="singleColumn"> <tr> <td> <div class="pN">358</div> <div class="G">Kāyena saṁvaro sādhu,</div> </td> </tr> <tr> <td> <div class="G">karaṇīyañca desitaṁ;</div> </td> </tr> <tr> <td> <div class="G">Natthi attasamaṁ pemaṁ,</div> </td> </tr> <tr> <td> <div class="G">ariyā tīṇi ca desitā.</div> </td> </tr> </table> </div>
</div>
<div class="q" id="p_27Pe_359"> <div class="p"> <table class="singleColumn"> <tr> <td> <div class="pN">359</div> <div class="G">Kāyena kusalaṁ abhirato,</div> </td> </tr> <tr> <td> <div class="G">Vinayañca kāmasukhaṁ loke;</div> </td> </tr> <tr> <td> <div class="G">Bojjhaṅgā ca sudesitā,</div> </td> </tr> <tr> <td> <div class="G">Duddasaṁ anataṁ ceva parāparaṁ ca.</div> </td> </tr> </table> </div>
</div>
<div class="CENTER" id="p_27Pe_360">
<span class="pN">360</span>Peṭakopadese sāsanappaṭṭhānaṁ nāma dutiyabhūmi samattā.</div>
</html>
