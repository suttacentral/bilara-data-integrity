<html>
<div class="i">2.2.3.2 Dukaniddesaupādābhājanīya</div>
<div class="h">Niddesa</div>
<div class="h">Rūpakaṇḍa</div>
<div class="h">Rūpavibhatti</div>
<div class="h">Dukaniddesaupādābhājanīya</div>
<div class="q" id="p_29Dhs_1236"> <div class="divNumber">595.</div> <div class="p">
<span class="pN">1236</span>Katamaṁ taṁ rūpaṁ upādā? Cakkhāyatanaṁ, sotāyatanaṁ, ghānāyatanaṁ, jivhāyatanaṁ, kāyāyatanaṁ, rūpāyatanaṁ, saddāyatanaṁ, gandhāyatanaṁ, rasāyatanaṁ, itthindriyaṁ, purisindriyaṁ, jīvitindriyaṁ, kāyaviññatti, vacīviññatti, ākāsadhātu, rūpassa lahutā, rūpassa mudutā, rūpassa kammaññatā, rūpassa upacayo, rūpassa santati, rūpassa jaratā, rūpassa aniccatā, kabaḷīkāro āhāro. </div>
</div>
<div class="q" id="p_29Dhs_1237"> <div class="divNumber">596.</div> <div class="p">
<span class="pN">1237</span>Katamaṁ taṁ rūpaṁ cakkhāyatanaṁ? Yaṁ cakkhu catunnaṁ mahābhūtānaṁ upādāya pasādo attabhāvapariyāpanno anidassano sappaṭigho, yena cakkhunā anidassanena sappaṭighena rūpaṁ sanidassanaṁ sappaṭighaṁ passi vā passati vā passissati vā passe vā, cakkhumpetaṁ cakkhāyatanampetaṁ cakkhudhātupesā cakkhundriyaṁpetaṁ lokopeso dvārāpesā samuddopeso paṇḍaraṁpetaṁ khettampetaṁ vatthuṁpetaṁ nettampetaṁ nayanaṁpetaṁ orimaṁ tīraṁpetaṁ suñño gāmopeso—  idaṁ taṁ rūpaṁ cakkhāyatanaṁ. </div>
</div>
<div class="q" id="p_29Dhs_1238"> <div class="divNumber">597.</div> <div class="p">
<span class="pN">1238</span>Katamaṁ taṁ rūpaṁ cakkhāyatanaṁ? Yaṁ cakkhu catunnaṁ mahābhūtānaṁ upādāya pasādo attabhāvapariyāpanno anidassano sappaṭigho, yamhi cakkhumhi anidassanamhi sappaṭighamhi rūpaṁ sanidassanaṁ sappaṭighaṁ paṭihaññi vā paṭihaññati vā paṭihaññissati vā paṭihaññe vā, cakkhumpetaṁ cakkhāyatanampetaṁ cakkhudhātupesā cakkhundriyaṁpetaṁ lokopeso dvārāpesā samuddopeso paṇḍaraṁpetaṁ khettampetaṁ vatthuṁpetaṁ nettampetaṁ nayanaṁpetaṁ orimaṁ tīraṁpetaṁ suñño gāmopeso—  idaṁ taṁ rūpaṁ cakkhāyatanaṁ. </div>
</div>
<div class="q" id="p_29Dhs_1239"> <div class="divNumber">598.</div> <div class="p">
<span class="pN">1239</span>Katamaṁ taṁ rūpaṁ cakkhāyatanaṁ? Yaṁ cakkhu catunnaṁ mahābhūtānaṁ upādāya pasādo attabhāvapariyāpanno anidassano sappaṭigho, yaṁ cakkhu anidassanaṁ sappaṭighaṁ rūpamhi sanidassanamhi sappaṭighamhi paṭihaññi vā paṭihaññati vā paṭihaññissati vā paṭihaññe vā, cakkhumpetaṁ cakkhāyatanampetaṁ cakkhudhātupesā cakkhundriyaṁpetaṁ lokopeso dvārāpesā samuddopeso paṇḍaraṁpetaṁ khettampetaṁ vatthuṁpetaṁ nettampetaṁ nayanaṁpetaṁ orimaṁ tīraṁpetaṁ suñño gāmopeso—  idaṁ taṁ rūpaṁ cakkhāyatanaṁ. </div>
</div>
<div class="q" id="p_29Dhs_1240"> <div class="divNumber">599.</div> <div class="p">
<span class="pN">1240</span>Katamaṁ taṁ rūpaṁ cakkhāyatanaṁ? Yaṁ cakkhu catunnaṁ mahābhūtānaṁ upādāya pasādo attabhāvapariyāpanno anidassano sappaṭigho, yaṁ cakkhuṁ nissāya rūpaṁ ārabbha cakkhusamphasso uppajji vā uppajjati vā uppajjissati vā uppajje vā…pe…  yaṁ cakkhuṁ nissāya rūpaṁ ārabbha cakkhusamphassajā vedanā…pe…  saññā…pe…  cetanā…pe…  cakkhuviññāṇaṁ uppajji vā uppajjati vā uppajjissati vā uppajje vā…pe…  yaṁ cakkhuṁ nissāya rūpārammaṇo cakkhusamphasso uppajji vā uppajjati vā uppajjissati vā uppajje vā…pe…  yaṁ cakkhuṁ nissāya rūpārammaṇā cakkhusamphassajā vedanā…pe…  saññā…pe…  cetanā…pe…  cakkhuviññāṇaṁ uppajji vā uppajjati vā uppajjissati vā uppajje vā, cakkhumpetaṁ cakkhāyatanampetaṁ cakkhudhātupesā cakkhundriyaṁpetaṁ lokopeso dvārāpesā samuddopeso paṇḍaraṁpetaṁ khettampetaṁ vatthuṁpetaṁ nettampetaṁ nayanaṁpetaṁ orimaṁ tīraṁpetaṁ suñño gāmopeso—  idaṁ taṁ rūpaṁ cakkhāyatanaṁ. </div>
</div>
<div class="q" id="p_29Dhs_1241"> <div class="divNumber">600.</div> <div class="p">
<span class="pN">1241</span>Katamaṁ taṁ rūpaṁ sotāyatanaṁ? Yaṁ sotaṁ catunnaṁ mahābhūtānaṁ upādāya pasādo attabhāvapariyāpanno anidassano sappaṭigho, yena sotena anidassanena sappaṭighena saddaṁ anidassanaṁ sappaṭighaṁ suṇi vā suṇāti vā suṇissati vā suṇe vā, sotaṁpetaṁ sotāyatanampetaṁ sotadhātupesā sotindriyampetaṁ lokopeso dvārāpesā samuddopeso paṇḍaraṁpetaṁ khettampetaṁ vatthuṁpetaṁ orimaṁ tīraṁpetaṁ suñño gāmopeso—  idaṁ taṁ rūpaṁ sotāyatanaṁ. </div>
</div>
<div class="q" id="p_29Dhs_1242"> <div class="divNumber">601.</div> <div class="p">
<span class="pN">1242</span>Katamaṁ taṁ rūpaṁ sotāyatanaṁ? Yaṁ sotaṁ catunnaṁ mahābhūtānaṁ upādāya pasādo attabhāvapariyāpanno anidassano sappaṭigho, yamhi sotamhi anidassanamhi sappaṭighamhi saddo anidassano sappaṭigho paṭihaññi vā paṭihaññati vā paṭihaññissati vā paṭihaññe vā, sotaṁpetaṁ sotāyatanampetaṁ sotadhātupesā sotindriyampetaṁ lokopeso dvārāpesā samuddopeso paṇḍaraṁpetaṁ khettampetaṁ vatthuṁpetaṁ orimaṁ tīraṁpetaṁ suñño gāmopeso—  idaṁ taṁ rūpaṁ sotāyatanaṁ. </div>
</div>
<div class="q" id="p_29Dhs_1243"> <div class="divNumber">602.</div> <div class="p">
<span class="pN">1243</span>Katamaṁ taṁ rūpaṁ sotāyatanaṁ? Yaṁ sotaṁ catunnaṁ mahābhūtānaṁ upādāya pasādo attabhāvapariyāpanno anidassano sappaṭigho, yaṁ sotaṁ anidassanaṁ sappaṭighaṁ saddamhi anidassanamhi sappaṭighamhi paṭihaññi vā paṭihaññati vā paṭihaññissati vā paṭihaññe vā, sotaṁpetaṁ sotāyatanampetaṁ sotadhātupesā sotindriyampetaṁ lokopeso dvārāpesā samuddopeso paṇḍaraṁpetaṁ khettampetaṁ vatthuṁpetaṁ orimaṁ tīraṁpetaṁ suñño gāmopeso—  idaṁ taṁ rūpaṁ sotāyatanaṁ. </div>
</div>
<div class="q" id="p_29Dhs_1244"> <div class="divNumber">603.</div> <div class="p">
<span class="pN">1244</span>Katamaṁ taṁ rūpaṁ sotāyatanaṁ? Yaṁ sotaṁ catunnaṁ mahābhūtānaṁ upādāya pasādo attabhāvapariyāpanno anidassano sappaṭigho, yaṁ sotaṁ nissāya saddaṁ ārabbha sotasamphasso uppajji vā uppajjati vā uppajjissati vā uppajje vā…pe…  yaṁ sotaṁ nissāya saddaṁ ārabbha sotasamphassajā vedanā…pe…  saññā…pe…  cetanā…pe…  sotaviññāṇaṁ uppajji vā uppajjati vā uppajjissati vā uppajje vā…pe…  yaṁ sotaṁ nissāya saddārammaṇo sotasamphasso uppajji vā uppajjati vā uppajjissati vā uppajje vā…pe…  yaṁ sotaṁ nissāya saddārammaṇā sotasamphassajā vedanā…pe…  saññā…pe…  cetanā…pe…  sotaviññāṇaṁ uppajji vā uppajjati vā uppajjissati vā uppajje vā, sotaṁpetaṁ sotāyatanampetaṁ sotadhātupesā sotindriyampetaṁ lokopeso dvārāpesā samuddopeso paṇḍaraṁpetaṁ khettampetaṁ vatthuṁpetaṁ orimaṁ tīraṁpetaṁ suñño gāmopeso—  idaṁ taṁ rūpaṁ sotāyatanaṁ. </div>
</div>
<div class="q" id="p_29Dhs_1245"> <div class="divNumber">604.</div> <div class="p">
<span class="pN">1245</span>Katamaṁ taṁ rūpaṁ ghānāyatanaṁ? Yaṁ ghānaṁ catunnaṁ mahābhūtānaṁ upādāya pasādo attabhāvapariyāpanno anidassano sappaṭigho, yena ghānena anidassanena sappaṭighena gandhaṁ anidassanaṁ sappaṭighaṁ ghāyi vā ghāyati vā ghāyissati vā ghāye vā, ghānaṁpetaṁ ghānāyatanampetaṁ ghānadhātupesā ghānindriyampetaṁ lokopeso dvārāpesā samuddopeso paṇḍaraṁpetaṁ khettampetaṁ vatthuṁpetaṁ orimaṁ tīraṁpetaṁ suñño gāmopeso—  idaṁ taṁ rūpaṁ ghānāyatanaṁ. </div>
</div>
<div class="q" id="p_29Dhs_1246"> <div class="divNumber">605.</div> <div class="p">
<span class="pN">1246</span>Katamaṁ taṁ rūpaṁ ghānāyatanaṁ? Yaṁ ghānaṁ catunnaṁ mahābhūtānaṁ upādāya pasādo attabhāvapariyāpanno anidassano sappaṭigho, yamhi ghānamhi anidassanamhi sappaṭighamhi gandho anidassano sappaṭigho paṭihaññi vā paṭihaññati vā paṭihaññissati vā paṭihaññe vā, ghānaṁpetaṁ ghānāyatanampetaṁ ghānadhātupesā ghānindriyampetaṁ lokopeso dvārāpesā samuddopeso paṇḍaraṁpetaṁ khettampetaṁ vatthuṁpetaṁ orimaṁ tīraṁpetaṁ suñño gāmopeso—  idaṁ taṁ rūpaṁ ghānāyatanaṁ. </div>
</div>
<div class="q" id="p_29Dhs_1247"> <div class="divNumber">606.</div> <div class="p">
<span class="pN">1247</span>Katamaṁ taṁ rūpaṁ ghānāyatanaṁ? Yaṁ ghānaṁ catunnaṁ mahābhūtānaṁ upādāya pasādo attabhāvapariyāpanno anidassano sappaṭigho, yaṁ ghānaṁ anidassanaṁ sappaṭighaṁ gandhamhi anidassanamhi sappaṭighamhi paṭihaññi vā paṭihaññati vā paṭihaññissati vā paṭihaññe vā, ghānaṁpetaṁ ghānāyatanampetaṁ ghānadhātupesā ghānindriyampetaṁ lokopeso dvārāpesā samuddopeso paṇḍaraṁpetaṁ khettampetaṁ vatthuṁpetaṁ orimaṁ tīraṁpetaṁ suñño gāmopeso—  idaṁ taṁ rūpaṁ ghānāyatanaṁ. </div>
</div>
<div class="q" id="p_29Dhs_1248"> <div class="divNumber">607.</div> <div class="p">
<span class="pN">1248</span>Katamaṁ taṁ rūpaṁ ghānāyatanaṁ? Yaṁ ghānaṁ catunnaṁ mahābhūtānaṁ upādāya pasādo attabhāvapariyāpanno anidassano sappaṭigho, yaṁ ghānaṁ nissāya gandhaṁ ārabbha ghānasamphasso uppajji vā uppajjati vā uppajjissati vā uppajje vā…pe…  yaṁ ghānaṁ nissāya gandhaṁ ārabbha ghānasamphassajā vedanā…pe…  saññā…pe…  cetanā…pe…  ghānaviññāṇaṁ uppajji vā uppajjati vā uppajjissati vā uppajje vā…pe…  yaṁ ghānaṁ nissāya gandhārammaṇo ghānasamphasso uppajji vā uppajjati vā uppajjissati vā uppajje vā…pe…  yaṁ ghānaṁ nissāya gandhārammaṇā ghānasamphassajā vedanā…pe…  saññā…pe…  cetanā…pe…  ghānaviññāṇaṁ uppajji vā uppajjati vā uppajjissati vā uppajje vā, ghānaṁpetaṁ ghānāyatanampetaṁ ghānadhātupesā ghānindriyampetaṁ lokopeso dvārāpesā samuddopeso paṇḍaraṁpetaṁ khettampetaṁ vatthuṁpetaṁ orimaṁ tīraṁpetaṁ suñño gāmopeso—  idaṁ taṁ rūpaṁ ghānāyatanaṁ. </div>
</div>
<div class="q" id="p_29Dhs_1249"> <div class="divNumber">608.</div> <div class="p">
<span class="pN">1249</span>Katamaṁ taṁ rūpaṁ jivhāyatanaṁ? Yā jivhā catunnaṁ mahābhūtānaṁ upādāya pasādo attabhāvapariyāpanno anidassano sappaṭigho, yāya jivhāya anidassanāya sappaṭighāya rasaṁ anidassanaṁ sappaṭighaṁ sāyi vā sāyati vā sāyissati vā sāye vā, jivhāpesā jivhāyatanaṁpetaṁ jivhādhātupesā jivhindriyampetaṁ lokopeso dvārāpesā samuddopeso paṇḍaraṁpetaṁ khettampetaṁ vatthuṁpetaṁ orimaṁ tīraṁpetaṁ suñño gāmopeso—  idaṁ taṁ rūpaṁ jivhāyatanaṁ. </div>
</div>
<div class="q" id="p_29Dhs_1250"> <div class="divNumber">609.</div> <div class="p">
<span class="pN">1250</span>Katamaṁ taṁ rūpaṁ jivhāyatanaṁ? Yā jivhā catunnaṁ mahābhūtānaṁ upādāya pasādo attabhāvapariyāpanno anidassano sappaṭigho, yāya jivhāya anidassanāya sappaṭighāya raso anidassano sappaṭigho paṭihaññi vā paṭihaññati vā paṭihaññissati vā paṭihaññe vā, jivhāpesā jivhāyatanaṁpetaṁ jivhādhātupesā jivhindriyampetaṁ lokopeso dvārāpesā samuddopeso paṇḍaraṁpetaṁ khettampetaṁ vatthuṁpetaṁ orimaṁ tīraṁpetaṁ suñño gāmopeso—  idaṁ taṁ rūpaṁ jivhāyatanaṁ. </div>
</div>
<div class="q" id="p_29Dhs_1251"> <div class="divNumber">610.</div> <div class="p">
<span class="pN">1251</span>Katamaṁ taṁ rūpaṁ jivhāyatanaṁ? Yā jivhā catunnaṁ mahābhūtānaṁ upādāya pasādo attabhāvapariyāpanno anidassano sappaṭigho, yā jivhā anidassanā sappaṭighā rasamhi anidassanamhi sappaṭighamhi paṭihaññi vā paṭihaññati vā paṭihaññissati vā paṭihaññe vā, jivhāpesā jivhāyatanaṁpetaṁ jivhādhātupesā jivhindriyampetaṁ lokopeso dvārāpesā samuddopeso paṇḍaraṁpetaṁ khettampetaṁ vatthuṁpetaṁ orimaṁ tīraṁpetaṁ suñño gāmopeso—  idaṁ taṁ rūpaṁ jivhāyatanaṁ. </div>
</div>
<div class="q" id="p_29Dhs_1252"> <div class="divNumber">611.</div> <div class="p">
<span class="pN">1252</span>Katamaṁ taṁ rūpaṁ jivhāyatanaṁ? Yā jivhā catunnaṁ mahābhūtānaṁ upādāya pasādo attabhāvapariyāpanno anidassano sappaṭigho, yaṁ jivhaṁ nissāya rasaṁ ārabbha jivhāsamphasso uppajji vā uppajjati vā uppajjissati vā uppajje vā…pe…  yaṁ jivhaṁ nissāya rasaṁ ārabbha jivhāsamphassajā vedanā…pe…  saññā…pe…  cetanā…pe…  jivhāviññāṇaṁ uppajji vā uppajjati vā uppajjissati vā uppajje vā…pe…  yaṁ jivhaṁ nissāya rasārammaṇo jivhāsamphasso uppajji vā uppajjati vā uppajjissati vā uppajje vā…pe…  yaṁ jivhaṁ nissāya rasārammaṇā jivhāsamphassajā vedanā…pe…  saññā…pe…  cetanā…pe…  jivhāviññāṇaṁ uppajji vā uppajjati vā uppajjissati vā uppajje vā, jivhāpesā jivhāyatanaṁpetaṁ jivhādhātupesā jivhindriyampetaṁ lokopeso dvārāpesā samuddopeso paṇḍaraṁpetaṁ khettampetaṁ vatthuṁpetaṁ orimaṁ tīraṁpetaṁ suñño gāmopeso—  idaṁ taṁ rūpaṁ jivhāyatanaṁ. </div>
</div>
<div class="q" id="p_29Dhs_1253"> <div class="divNumber">612.</div> <div class="p">
<span class="pN">1253</span>Katamaṁ taṁ rūpaṁ kāyāyatanaṁ? Yo kāyo catunnaṁ mahābhūtānaṁ upādāya pasādo attabhāvapariyāpanno anidassano sappaṭigho, yena kāyena anidassanena sappaṭighena phoṭṭhabbaṁ anidassanasappaṭighaṁ phusi vā phusati vā phusissati vā phuse vā, kāyopeso kāyāyatanampetaṁ kāyadhātupesā kāyindriyampetaṁ lokopeso dvārāpesā samuddopeso paṇḍaraṁpetaṁ khettampetaṁ vatthuṁpetaṁ orimaṁ tīraṁpetaṁ suñño gāmopeso—  idaṁ taṁ rūpaṁ kāyāyatanaṁ. </div>
</div>
<div class="q" id="p_29Dhs_1254"> <div class="divNumber">613.</div> <div class="p">
<span class="pN">1254</span>Katamaṁ taṁ rūpaṁ kāyāyatanaṁ? Yo kāyo catunnaṁ mahābhūtānaṁ upādāya pasādo attabhāvapariyāpanno anidassano sappaṭigho, yamhi kāyamhi anidassanamhi sappaṭighamhi phoṭṭhabbo anidassano sappaṭigho paṭihaññi vā paṭihaññati vā paṭihaññissati vā paṭihaññe vā, kāyopeso kāyāyatanampetaṁ kāyadhātupesā kāyindriyampetaṁ lokopeso dvārāpesā samuddopeso paṇḍaraṁpetaṁ khettampetaṁ vatthuṁpetaṁ orimaṁ tīraṁpetaṁ suñño gāmopeso—  idaṁ taṁ rūpaṁ kāyāyatanaṁ. </div>
</div>
<div class="q" id="p_29Dhs_1255"> <div class="divNumber">614.</div> <div class="p">
<span class="pN">1255</span>Katamaṁ taṁ rūpaṁ kāyāyatanaṁ? Yo kāyo catunnaṁ mahābhūtānaṁ upādāya pasādo attabhāvapariyāpanno anidassano sappaṭigho, yo kāyo anidassano sappaṭigho phoṭṭhabbamhi anidassanamhi sappaṭighamhi paṭihaññi vā paṭihaññati vā paṭihaññissati vā paṭihaññe vā, kāyopeso kāyāyatanampetaṁ kāyadhātupesā kāyindriyampetaṁ lokopeso dvārāpesā samuddopeso paṇḍaraṁpetaṁ khettampetaṁ vatthuṁpetaṁ orimaṁ tīraṁpetaṁ suñño gāmopeso—  idaṁ taṁ rūpaṁ kāyāyatanaṁ. </div>
</div>
<div class="q" id="p_29Dhs_1256"> <div class="divNumber">615.</div> <div class="p">
<span class="pN">1256</span>Katamaṁ taṁ rūpaṁ kāyāyatanaṁ? Yo kāyo catunnaṁ mahābhūtānaṁ upādāya pasādo attabhāvapariyāpanno anidassano sappaṭigho, yaṁ kāyaṁ nissāya phoṭṭhabbaṁ ārabbha kāyasamphasso uppajji vā uppajjati vā uppajjissati vā uppajje vā…pe…  yaṁ kāyaṁ nissāya phoṭṭhabbaṁ ārabbha kāyasamphassajā vedanā…pe…  saññā…pe…  cetanā…pe…  kāyaviññāṇaṁ uppajji vā uppajjati vā uppajjissati vā uppajje vā…pe…  yaṁ kāyaṁ nissāya phoṭṭhabbārammaṇo kāyasamphasso uppajji vā uppajjati vā uppajjissati vā uppajje vā…pe…  yaṁ kāyaṁ nissāya phoṭṭhabbārammaṇā kāyasamphassajā vedanā…pe…  saññā…pe…  cetanā…pe…  kāyaviññāṇaṁ uppajji vā uppajjati vā uppajjissati vā uppajje vā, kāyopeso kāyāyatanampetaṁ kāyadhātupesā kāyindriyampetaṁ lokopeso dvārāpesā samuddopeso paṇḍaraṁpetaṁ khettampetaṁ vatthuṁpetaṁ orimaṁ tīraṁpetaṁ suñño gāmopeso—  idaṁ taṁ rūpaṁ kāyāyatanaṁ. </div>
</div>
<div class="q" id="p_29Dhs_1257"> <div class="divNumber">616.</div> <div class="p">
<span class="pN">1257</span>Katamaṁ taṁ rūpaṁ rūpāyatanaṁ? Yaṁ rūpaṁ catunnaṁ mahābhūtānaṁ upādāya vaṇṇanibhā sanidassanaṁ sappaṭighaṁ nīlaṁ pītakaṁ lohitakaṁ odātaṁ kāḷakaṁ mañjiṭṭhakaṁ hari harivaṇṇaṁ ambaṅkuravaṇṇaṁ dīghaṁ rassaṁ aṇuṁ thūlaṁ vaṭṭaṁ parimaṇḍalaṁ caturaṁsaṁ chaḷaṁsaṁ aṭṭhaṁsaṁ soḷasaṁsaṁ ninnaṁ thalaṁ chāyā ātapo āloko andhakāro abbhā mahikā dhūmo rajo candamaṇḍalassa vaṇṇanibhā sūriyamaṇḍalassa vaṇṇanibhā tārakarūpānaṁ vaṇṇanibhā ādāsamaṇḍalassa vaṇṇanibhā maṇisaṅkhamuttāveḷuriyassa vaṇṇanibhā jātarūparajatassa vaṇṇanibhā, yaṁ vā panaññampi atthi rūpaṁ catunnaṁ mahābhūtānaṁ upādāya vaṇṇanibhā sanidassanaṁ sappaṭighaṁ, yaṁ rūpaṁ sanidassanaṁ sappaṭighaṁ cakkhunā anidassanena sappaṭighena passi vā passati vā passissati vā passe vā, rūpaṁpetaṁ rūpāyatanampetaṁ rūpadhātupesā—  idaṁ taṁ rūpaṁ rūpāyatanaṁ. </div>
</div>
<div class="q" id="p_29Dhs_1258"> <div class="divNumber">617.</div> <div class="p">
<span class="pN">1258</span>Katamaṁ taṁ rūpaṁ rūpāyatanaṁ? Yaṁ rūpaṁ catunnaṁ mahābhūtānaṁ upādāya vaṇṇanibhā sanidassanaṁ sappaṭighaṁ nīlaṁ pītakaṁ lohitakaṁ odātaṁ kāḷakaṁ mañjiṭṭhakaṁ hari harivaṇṇaṁ ambaṅkuravaṇṇaṁ dīghaṁ rassaṁ aṇuṁ thūlaṁ vaṭṭaṁ parimaṇḍalaṁ caturaṁsaṁ chaḷaṁsaṁ aṭṭhaṁsaṁ soḷasaṁsaṁ ninnaṁ thalaṁ chāyā ātapo āloko andhakāro abbhā mahikā dhūmo rajo candamaṇḍalassa vaṇṇanibhā sūriyamaṇḍalassa vaṇṇanibhā tārakarūpānaṁ vaṇṇanibhā ādāsamaṇḍalassa vaṇṇanibhā maṇisaṅkhamuttāveḷuriyassa vaṇṇanibhā jātarūparajatassa vaṇṇanibhā, yaṁ vā panaññampi atthi rūpaṁ catunnaṁ mahābhūtānaṁ upādāya vaṇṇanibhā sanidassanaṁ sappaṭighaṁ, yamhi rūpamhi sanidassanamhi sappaṭighamhi cakkhuṁ anidassanaṁ sappaṭighaṁ paṭihaññi vā paṭihaññati vā paṭihaññissati vā paṭihaññe vā, rūpaṁpetaṁ rūpāyatanampetaṁ rūpadhātupesā—  idaṁ taṁ rūpaṁ rūpāyatanaṁ. </div>
</div>
<div class="q" id="p_29Dhs_1259"> <div class="divNumber">618.</div> <div class="p">
<span class="pN">1259</span>Katamaṁ taṁ rūpaṁ rūpāyatanaṁ? Yaṁ rūpaṁ catunnaṁ mahābhūtānaṁ upādāya vaṇṇanibhā sanidassanaṁ sappaṭighaṁ nīlaṁ pītakaṁ lohitakaṁ odātaṁ kāḷakaṁ mañjiṭṭhakaṁ hari harivaṇṇaṁ ambaṅkuravaṇṇaṁ dīghaṁ rassaṁ aṇuṁ thūlaṁ vaṭṭaṁ parimaṇḍalaṁ caturaṁsaṁ chaḷaṁsaṁ aṭṭhaṁsaṁ soḷasaṁsaṁ ninnaṁ thalaṁ chāyā ātapo āloko andhakāro abbhā mahikā dhūmo rajo candamaṇḍalassa vaṇṇanibhā sūriyamaṇḍalassa vaṇṇanibhā tārakarūpānaṁ vaṇṇanibhā ādāsamaṇḍalassa vaṇṇanibhā maṇisaṅkhamuttāveḷuriyassa vaṇṇanibhā jātarūparajatassa vaṇṇanibhā, yaṁ vā panaññampi atthi rūpaṁ catunnaṁ mahābhūtānaṁ upādāya vaṇṇanibhā sanidassanaṁ sappaṭighaṁ, yaṁ rūpaṁ sanidassanaṁ sappaṭighaṁ cakkhumhi anidassanamhi sappaṭighamhi paṭihaññi vā paṭihaññati vā paṭihaññissati vā paṭihaññe vā, rūpaṁpetaṁ rūpāyatanampetaṁ rūpadhātupesā—  idaṁ taṁ rūpaṁ rūpāyatanaṁ. </div>
</div>
<div class="q" id="p_29Dhs_1260"> <div class="divNumber">619.</div> <div class="p">
<span class="pN">1260</span>Katamaṁ taṁ rūpaṁ rūpāyatanaṁ? Yaṁ rūpaṁ catunnaṁ mahābhūtānaṁ upādāya vaṇṇanibhā sanidassanaṁ sappaṭighaṁ nīlaṁ pītakaṁ lohitakaṁ odātaṁ kāḷakaṁ mañjiṭṭhakaṁ hari harivaṇṇaṁ ambaṅkuravaṇṇaṁ dīghaṁ rassaṁ aṇuṁ thūlaṁ vaṭṭaṁ parimaṇḍalaṁ caturaṁsaṁ chaḷaṁsaṁ aṭṭhaṁsaṁ soḷasaṁsaṁ ninnaṁ thalaṁ chāyā ātapo āloko andhakāro abbhā mahikā dhūmo rajo candamaṇḍalassa vaṇṇanibhā sūriyamaṇḍalassa vaṇṇanibhā tārakarūpānaṁ vaṇṇanibhā ādāsamaṇḍalassa vaṇṇanibhā maṇisaṅkhamuttāveḷuriyassa vaṇṇanibhā jātarūparajatassa vaṇṇanibhā, yaṁ vā panaññampi atthi rūpaṁ catunnaṁ mahābhūtānaṁ upādāya vaṇṇanibhā sanidassanaṁ sappaṭighaṁ, yaṁ rūpaṁ ārabbha cakkhuṁ nissāya cakkhusamphasso uppajji vā uppajjati vā uppajjissati vā uppajje vā…pe…  yaṁ rūpaṁ ārabbha cakkhuṁ nissāya cakkhusamphassajā vedanā…pe…  saññā…pe…  cetanā…pe…  cakkhuviññāṇaṁ uppajji vā uppajjati vā uppajjissati vā uppajje vā…pe…  yaṁ rūpārammaṇo cakkhuṁ nissāya cakkhusamphasso uppajji vā uppajjati vā uppajjissati vā uppajje vā…pe…  yaṁ rūpārammaṇā cakkhuṁ nissāya cakkhusamphassajā vedanā…pe…  saññā…pe…  cetanā…pe…  cakkhuviññāṇaṁ uppajji vā uppajjati vā uppajjissati vā uppajje vā, rūpaṁpetaṁ rūpāyatanampetaṁ rūpadhātupesā—  idaṁ taṁ rūpaṁ rūpāyatanaṁ. </div>
</div>
<div class="q" id="p_29Dhs_1261"> <div class="divNumber">620.</div> <div class="p">
<span class="pN">1261</span>Katamaṁ taṁ rūpaṁ saddāyatanaṁ? Yo saddo catunnaṁ mahābhūtānaṁ upādāya anidassano sappaṭigho bherisaddo mudiṅgasaddo saṅkhasaddo paṇavasaddo gītasaddo vāditasaddo sammasaddo pāṇisaddo sattānaṁ nigghosasaddo dhātūnaṁ sannighātasaddo vātasaddo udakasaddo manussasaddo amanussasaddo, yo vā panaññopi atthi saddo catunnaṁ mahābhūtānaṁ upādāya anidassano sappaṭigho, yaṁ saddaṁ anidassanaṁ sappaṭighaṁ sotena anidassanena sappaṭighena suṇi vā suṇāti vā suṇissati vā suṇe vā, saddopeso saddāyatanampetaṁ saddadhātupesā—  idaṁ taṁ rūpaṁ saddāyatanaṁ. </div>
</div>
<div class="q" id="p_29Dhs_1262"> <div class="divNumber">621.</div> <div class="p">
<span class="pN">1262</span>Katamaṁ taṁ rūpaṁ saddāyatanaṁ? Yo saddo catunnaṁ mahābhūtānaṁ upādāya anidassano sappaṭigho bherisaddo mudiṅgasaddo saṅkhasaddo paṇavasaddo gītasaddo vāditasaddo sammasaddo pāṇisaddo sattānaṁ nigghosasaddo dhātūnaṁ sannighātasaddo vātasaddo udakasaddo manussasaddo amanussasaddo, yo vā panaññopi atthi saddo catunnaṁ mahābhūtānaṁ upādāya anidassano sappaṭigho, yamhi saddamhi anidassanamhi sappaṭighamhi sotaṁ anidassanaṁ sappaṭighaṁ paṭihaññi vā paṭihaññati vā paṭihaññissati vā paṭihaññe vā, saddopeso saddāyatanampetaṁ saddadhātupesā—  idaṁ taṁ rūpaṁ saddāyatanaṁ. </div>
</div>
<div class="q" id="p_29Dhs_1263"> <div class="divNumber">622.</div> <div class="p">
<span class="pN">1263</span>Katamaṁ taṁ rūpaṁ saddāyatanaṁ? Yo saddo catunnaṁ mahābhūtānaṁ upādāya anidassano sappaṭigho bherisaddo mudiṅgasaddo saṅkhasaddo paṇavasaddo gītasaddo vāditasaddo sammasaddo pāṇisaddo sattānaṁ nigghosasaddo dhātūnaṁ sannighātasaddo vātasaddo udakasaddo manussasaddo amanussasaddo, yo vā panaññopi atthi saddo catunnaṁ mahābhūtānaṁ upādāya anidassano sappaṭigho, yo saddo anidassano sappaṭigho sotamhi anidassanamhi sappaṭighamhi paṭihaññi vā paṭihaññati vā paṭihaññissati vā paṭihaññe vā, saddopeso saddāyatanampetaṁ saddadhātupesā—  idaṁ taṁ rūpaṁ saddāyatanaṁ. </div>
</div>
<div class="q" id="p_29Dhs_1264"> <div class="divNumber">623.</div> <div class="p">
<span class="pN">1264</span>Katamaṁ taṁ rūpaṁ saddāyatanaṁ? Yo saddo catunnaṁ mahābhūtānaṁ upādāya anidassano sappaṭigho bherisaddo mudiṅgasaddo saṅkhasaddo paṇavasaddo gītasaddo vāditasaddo sammasaddo pāṇisaddo sattānaṁ nigghosasaddo dhātūnaṁ sannighātasaddo vātasaddo udakasaddo manussasaddo amanussasaddo, yo vā panaññopi atthi saddo catunnaṁ mahābhūtānaṁ upādāya anidassano sappaṭigho, yaṁ saddaṁ ārabbha sotaṁ nissāya sotasamphasso uppajji vā uppajjati vā uppajjissati vā uppajje vā…pe…  yaṁ saddaṁ ārabbha sotaṁ nissāya sotasamphassajā vedanā…pe…  saññā…pe…  cetanā…pe…  sotaviññāṇaṁ uppajji vā uppajjati vā uppajjissati vā uppajje vā…pe…  yaṁ saddārammaṇo sotaṁ nissāya sotasamphasso uppajji vā uppajjati vā uppajjissati vā uppajje vā…pe…  yaṁ saddārammaṇā sotaṁ nissāya sotasamphassajā vedanā…pe…  saññā…pe…  cetanā…pe…  sotaviññāṇaṁ uppajji vā uppajjati vā uppajjissati vā uppajje vā, saddopeso saddāyatanampetaṁ saddadhātupesā—  idaṁ taṁ rūpaṁ saddāyatanaṁ. </div>
</div>
<div class="q" id="p_29Dhs_1265"> <div class="divNumber">624.</div> <div class="p">
<span class="pN">1265</span>Katamaṁ taṁ rūpaṁ gandhāyatanaṁ? Yo gandho catunnaṁ mahābhūtānaṁ upādāya anidassano sappaṭigho mūlagandho sāragandho tacagandho pattagandho pupphagandho phalagandho āmakagandho vissagandho sugandho duggandho, yo vā panaññopi atthi gandho catunnaṁ mahābhūtānaṁ upādāya anidassano sappaṭigho, yaṁ gandhaṁ anidassanaṁ sappaṭighaṁ ghānena anidassanena sappaṭighena ghāyi vā ghāyati vā ghāyissati vā ghāye vā, gandhopeso gandhāyatanampetaṁ gandhadhātupesā—  idaṁ taṁ rūpaṁ gandhāyatanaṁ. </div>
</div>
<div class="q" id="p_29Dhs_1266"> <div class="divNumber">625.</div> <div class="p">
<span class="pN">1266</span>Katamaṁ taṁ rūpaṁ gandhāyatanaṁ? Yo gandho catunnaṁ mahābhūtānaṁ upādāya anidassano sappaṭigho mūlagandho sāragandho tacagandho pattagandho pupphagandho phalagandho āmakagandho vissagandho sugandho duggandho, yo vā panaññopi atthi gandho catunnaṁ mahābhūtānaṁ upādāya anidassano sappaṭigho, yamhi gandhamhi anidassanamhi sappaṭighamhi ghānaṁ anidassanaṁ sappaṭighaṁ paṭihaññi vā paṭihaññati vā paṭihaññissati vā paṭihaññe vā, gandhopeso gandhāyatanampetaṁ gandhadhātupesā—  idaṁ taṁ rūpaṁ gandhāyatanaṁ. </div>
</div>
<div class="q" id="p_29Dhs_1267"> <div class="divNumber">626.</div> <div class="p">
<span class="pN">1267</span>Katamaṁ taṁ rūpaṁ gandhāyatanaṁ? Yo gandho catunnaṁ mahābhūtānaṁ upādāya anidassano sappaṭigho mūlagandho sāragandho tacagandho pattagandho pupphagandho phalagandho āmakagandho vissagandho sugandho duggandho, yo vā panaññopi atthi gandho catunnaṁ mahābhūtānaṁ upādāya anidassano sappaṭigho, yo gandho anidassano sappaṭigho ghānamhi anidassanamhi sappaṭighamhi paṭihaññi vā paṭihaññati vā paṭihaññissati vā paṭihaññe vā, gandhopeso gandhāyatanampetaṁ gandhadhātupesā—  idaṁ taṁ rūpaṁ gandhāyatanaṁ. </div>
</div>
<div class="q" id="p_29Dhs_1268"> <div class="divNumber">627.</div> <div class="p">
<span class="pN">1268</span>Katamaṁ taṁ rūpaṁ gandhāyatanaṁ? Yo gandho catunnaṁ mahābhūtānaṁ upādāya anidassano sappaṭigho mūlagandho sāragandho tacagandho pattagandho pupphagandho phalagandho āmakagandho vissagandho sugandho duggandho, yo vā panaññopi atthi gandho catunnaṁ mahābhūtānaṁ upādāya anidassano sappaṭigho, yaṁ gandhaṁ ārabbha ghānaṁ nissāya ghānasamphasso uppajji vā uppajjati vā uppajjissati vā uppajje vā…pe…  yaṁ gandhaṁ ārabbha ghānaṁ nissāya ghānasamphassajā vedanā…pe…  saññā…pe…  cetanā…pe…  ghānaviññāṇaṁ uppajji vā uppajjati vā uppajjissati vā uppajje vā…pe…  yaṁ gandhārammaṇo ghānaṁ nissāya ghānasamphasso uppajji vā uppajjati vā uppajjissati vā uppajje vā…pe…  yaṁ gandhārammaṇā ghānaṁ nissāya ghānasamphassajā vedanā…pe…  saññā…pe…  cetanā…pe…  ghānaviññāṇaṁ uppajji vā uppajjati vā uppajjissati vā uppajje vā, gandhopeso gandhāyatanampetaṁ gandhadhātupesā—  idaṁ taṁ rūpaṁ gandhāyatanaṁ. </div>
</div>
<div class="q" id="p_29Dhs_1269"> <div class="divNumber">628.</div> <div class="p">
<span class="pN">1269</span>Katamaṁ taṁ rūpaṁ rasāyatanaṁ? Yo raso catunnaṁ mahābhūtānaṁ upādāya anidassano sappaṭigho mūlaraso khandharaso tacaraso pattaraso puppharaso phalaraso ambilaṁ madhuraṁ tittakaṁ kaṭukaṁ loṇikaṁ khārikaṁ lambilaṁ kasāvo sādu asādu, yo vā panaññopi atthi raso catunnaṁ mahābhūtānaṁ upādāya anidassano sappaṭigho, yaṁ rasaṁ anidassanaṁ sappaṭighaṁ jivhāya anidassanāya sappaṭighāya sāyi vā sāyati vā sāyissati vā sāye vā, rasopeso rasāyatanampetaṁ rasadhātupesā—  idaṁ taṁ rūpaṁ rasāyatanaṁ. </div>
</div>
<div class="q" id="p_29Dhs_1270"> <div class="divNumber">629.</div> <div class="p">
<span class="pN">1270</span>Katamaṁ taṁ rūpaṁ rasāyatanaṁ? Yo raso catunnaṁ mahābhūtānaṁ upādāya anidassano sappaṭigho mūlaraso khandharaso tacaraso pattaraso puppharaso phalaraso ambilaṁ madhuraṁ tittakaṁ kaṭukaṁ loṇikaṁ khārikaṁ lambilaṁ kasāvo sādu asādu, yo vā panaññopi atthi raso catunnaṁ mahābhūtānaṁ upādāya anidassano sappaṭigho, yamhi rasamhi anidassanamhi sappaṭighamhi jivhā anidassanā sappaṭighā paṭihaññi vā paṭihaññati vā paṭihaññissati vā paṭihaññe vā, rasopeso rasāyatanampetaṁ rasadhātupesā—  idaṁ taṁ rūpaṁ rasāyatanaṁ. </div>
</div>
<div class="q" id="p_29Dhs_1271"> <div class="divNumber">630.</div> <div class="p">
<span class="pN">1271</span>Katamaṁ taṁ rūpaṁ rasāyatanaṁ? Yo raso catunnaṁ mahābhūtānaṁ upādāya anidassano sappaṭigho mūlaraso khandharaso tacaraso pattaraso puppharaso phalaraso ambilaṁ madhuraṁ tittakaṁ kaṭukaṁ loṇikaṁ khārikaṁ lambilaṁ kasāvo sādu asādu, yo vā panaññopi atthi raso catunnaṁ mahābhūtānaṁ upādāya anidassano sappaṭigho, yo raso anidassano sappaṭigho jivhāya anidassanāya sappaṭighāya paṭihaññi vā paṭihaññati vā paṭihaññissati vā paṭihaññe vā, rasopeso rasāyatanampetaṁ rasadhātupesā—  idaṁ taṁ rūpaṁ rasāyatanaṁ. </div>
</div>
<div class="q" id="p_29Dhs_1272"> <div class="divNumber">631.</div> <div class="p">
<span class="pN">1272</span>Katamaṁ taṁ rūpaṁ rasāyatanaṁ? Yo raso catunnaṁ mahābhūtānaṁ upādāya anidassano sappaṭigho mūlaraso khandharaso tacaraso pattaraso puppharaso phalaraso ambilaṁ madhuraṁ tittakaṁ kaṭukaṁ loṇikaṁ khārikaṁ lambilaṁ kasāvo sādu asādu, yo vā panaññopi atthi raso catunnaṁ mahābhūtānaṁ upādāya anidassano sappaṭigho, yaṁ rasaṁ ārabbha jivhaṁ nissāya jivhāsamphasso uppajji vā uppajjati vā uppajjissati vā uppajje vā…pe…  yaṁ rasaṁ ārabbha jivhaṁ nissāya jivhāsamphassajā vedanā…pe…  saññā…pe…  cetanā…pe…  jivhāviññāṇaṁ uppajji vā uppajjati vā uppajjissati vā uppajje vā…pe…  yaṁ rasārammaṇo jivhaṁ nissāya jivhāsamphasso uppajji vā uppajjati vā uppajjissati vā uppajje vā…pe…  yaṁ rasārammaṇā jivhaṁ nissāya jivhāsamphassajā vedanā…pe…  saññā…pe…  cetanā…pe…  jivhāviññāṇaṁ uppajji vā uppajjati vā uppajjissati vā uppajje vā, rasopeso rasāyatanampetaṁ rasadhātupesā—  idaṁ taṁ rūpaṁ rasāyatanaṁ. </div>
</div>
<div class="q" id="p_29Dhs_1273"> <div class="divNumber">632.</div> <div class="p">
<span class="pN">1273</span>Katamaṁ taṁ rūpaṁ itthindriyaṁ? Yaṁ itthiyā itthiliṅgaṁ itthinimittaṁ itthikuttaṁ itthākappo itthattaṁ itthibhāvo—  idaṁ taṁ rūpaṁ itthindriyaṁ. </div>
</div>
<div class="q" id="p_29Dhs_1274"> <div class="divNumber">633.</div> <div class="p">
<span class="pN">1274</span>Katamaṁ taṁ rūpaṁ purisindriyaṁ? Yaṁ purisassa purisaliṅgaṁ purisanimittaṁ purisakuttaṁ purisākappo purisattaṁ purisabhāvo—  idaṁ taṁ rūpaṁ purisindriyaṁ. </div>
</div>
<div class="q" id="p_29Dhs_1275"> <div class="divNumber">634.</div> <div class="p">
<span class="pN">1275</span>Katamaṁ taṁ rūpaṁ jīvitindriyaṁ? Yo tesaṁ rūpīnaṁ dhammānaṁ āyu ṭhiti yapanā yāpanā iriyanā vattanā pālanā jīvitaṁ jīvitindriyaṁ—  idaṁ taṁ rūpaṁ jīvitindriyaṁ. </div>
</div>
<div class="q" id="p_29Dhs_1276"> <div class="divNumber">635.</div> <div class="p">
<span class="pN">1276</span>Katamaṁ taṁ rūpaṁ kāyaviññatti? Yā kusalacittassa vā akusalacittassa vā abyākatacittassa vā abhikkamantassa vā paṭikkamantassa vā ālokentassa vā vilokentassa vā samiñjentassa vā pasārentassa vā kāyassa thambhanā santhambhanā santhambhitattaṁ viññatti viññāpanā viññāpitattaṁ—  idaṁ taṁ rūpaṁ kāyaviññatti. </div>
</div>
<div class="q" id="p_29Dhs_1277"> <div class="divNumber">636.</div> <div class="p">
<span class="pN">1277</span>Katamaṁ taṁ rūpaṁ vacīviññatti? Yā kusalacittassa vā akusalacittassa vā abyākatacittassa vā vācā girā byappatho udīraṇaṁ ghoso ghosakammaṁ vācā vacībhedo—  ayaṁ vuccati vācā. Yā tāya vācāya viññatti viññāpanā viññāpitattaṁ—  idaṁ taṁ rūpaṁ vacīviññatti. </div>
</div>
<div class="q" id="p_29Dhs_1278"> <div class="divNumber">637.</div> <div class="p">
<span class="pN">1278</span>Katamaṁ taṁ rūpaṁ ākāsadhātu? Yo ākāso ākāsagataṁ aghaṁ aghagataṁ vivaro vivaragataṁ asamphuṭṭhaṁ catūhi mahābhūtehi—  idaṁ taṁ rūpaṁ ākāsadhātu. </div>
</div>
<div class="q" id="p_29Dhs_1279"> <div class="divNumber">638.</div> <div class="p">
<span class="pN">1279</span>Katamaṁ taṁ rūpaṁ rūpassa lahutā? Yā rūpassa lahutā lahupariṇāmatā adandhanatā avitthanatā—  idaṁ taṁ rūpaṁ rūpassa lahutā. </div>
</div>
<div class="q" id="p_29Dhs_1280"> <div class="divNumber">639.</div> <div class="p">
<span class="pN">1280</span>Katamaṁ taṁ rūpaṁ rūpassa mudutā? Yā rūpassa mudutā maddavatā akakkhaḷatā akathinatā—  idaṁ taṁ rūpaṁ rūpassa mudutā. </div>
</div>
<div class="q" id="p_29Dhs_1281"> <div class="divNumber">640.</div> <div class="p">
<span class="pN">1281</span>Katamaṁ taṁ rūpaṁ rūpassa kammaññatā? Yā rūpassa kammaññatā kammaññattaṁ kammaññabhāvo—  idaṁ taṁ rūpaṁ rūpassa kammaññatā. </div>
</div>
<div class="q" id="p_29Dhs_1282"> <div class="divNumber">641.</div> <div class="p">
<span class="pN">1282</span>Katamaṁ taṁ rūpaṁ rūpassa upacayo? Yo āyatanānaṁ ācayo, so rūpassa upacayo—  idaṁ taṁ rūpaṁ rūpassa upacayo. </div>
</div>
<div class="q" id="p_29Dhs_1283"> <div class="divNumber">642.</div> <div class="p">
<span class="pN">1283</span>Katamaṁ taṁ rūpaṁ rūpassa santati? Yo rūpassa upacayo, sā rūpassa santati—  idaṁ taṁ rūpaṁ rūpassa santati. </div>
</div>
<div class="q" id="p_29Dhs_1284"> <div class="divNumber">643.</div> <div class="p">
<span class="pN">1284</span>Katamaṁ taṁ rūpaṁ rūpassa jaratā? Yā rūpassa jarā jīraṇatā khaṇḍiccaṁ pāliccaṁ valittacatā āyuno saṁhāni indriyānaṁ paripāko—  idaṁ taṁ rūpaṁ rūpassa jaratā. </div>
</div>
<div class="q" id="p_29Dhs_1285"> <div class="divNumber">644.</div> <div class="p">
<span class="pN">1285</span>Katamaṁ taṁ rūpaṁ rūpassa aniccatā? Yo rūpassa khayo vayo bhedo paribhedo aniccatā antaradhānaṁ—  idaṁ taṁ rūpaṁ rūpassa aniccatā. </div>
</div>
<div class="q" id="p_29Dhs_1286"> <div class="divNumber">645.</div> <div class="p">
<span class="pN">1286</span>Katamaṁ taṁ rūpaṁ kabaḷīkāro āhāro? Odano kummāso sattu maccho maṁsaṁ khīraṁ dadhi sappi navanītaṁ telaṁ madhu phāṇitaṁ, yaṁ vā panaññampi atthi rūpaṁ yamhi yamhi janapade tesaṁ tesaṁ sattānaṁ mukhāsiyaṁ dantavikhādanaṁ galajjhoharaṇīyaṁ kucchivitthambhanaṁ, yāya ojāya sattā yāpenti—  idaṁ taṁ rūpaṁ kabaḷīkāro āhāro. </div>
</div>
<div class="CENTER" id="p_29Dhs_1287">
<span class="pN">1287</span>Idaṁ taṁ rūpaṁ upādā.<br> Upādābhājanīyaṁ.<br> Rūpakaṇḍe paṭhamabhāṇavāro.</div>
<div class="q" id="p_29Dhs_1288"> <div class="divNumber">646.</div> <div class="p">
<span class="pN">1288</span>Katamaṁ taṁ rūpaṁ no upādā? Phoṭṭhabbāyatanaṁ, āpodhātu. </div>
</div>
<div class="q" id="p_29Dhs_1289"> <div class="divNumber">647.</div> <div class="p">
<span class="pN">1289</span>Katamaṁ taṁ rūpaṁ phoṭṭhabbāyatanaṁ? Pathavīdhātu tejodhātu vāyodhātu kakkhaḷaṁ mudukaṁ saṇhaṁ pharusaṁ sukhasamphassaṁ dukkhasamphassaṁ garukaṁ lahukaṁ, yaṁ phoṭṭhabbaṁ anidassanaṁ sappaṭighaṁ kāyena anidassanena sappaṭighena phusi vā phusati vā phusissati vā phuse vā phoṭṭhabbopeso phoṭṭhabbāyatanaṁpetaṁ phoṭṭhabbadhātupesā—  idaṁ taṁ rūpaṁ phoṭṭhabbāyatanaṁ. </div>
</div>
<div class="q" id="p_29Dhs_1290"> <div class="divNumber">648.</div> <div class="p">
<span class="pN">1290</span>Katamaṁ taṁ rūpaṁ phoṭṭhabbāyatanaṁ? Pathavīdhātu tejodhātu vāyodhātu kakkhaḷaṁ mudukaṁ saṇhaṁ pharusaṁ sukhasamphassaṁ dukkhasamphassaṁ garukaṁ lahukaṁ, yamhi phoṭṭhabbamhi anidassanamhi sappaṭighamhi kāyo anidassano sappaṭigho paṭihaññi vā paṭihaññati vā paṭihaññissati vā paṭihaññe vā, phoṭṭhabbopeso phoṭṭhabbāyatanaṁpetaṁ phoṭṭhabbadhātupesā—  idaṁ taṁ rūpaṁ phoṭṭhabbāyatanaṁ. </div>
</div>
<div class="q" id="p_29Dhs_1291"> <div class="divNumber">649.</div> <div class="p">
<span class="pN">1291</span>Katamaṁ taṁ rūpaṁ phoṭṭhabbāyatanaṁ? Pathavīdhātu tejodhātu vāyodhātu kakkhaḷaṁ mudukaṁ saṇhaṁ pharusaṁ sukhasamphassaṁ dukkhasamphassaṁ garukaṁ lahukaṁ, yo phoṭṭhabbo anidassano sappaṭigho kāyamhi anidassanamhi sappaṭighamhi paṭihaññi vā paṭihaññati vā paṭihaññissati vā paṭihaññe vā, phoṭṭhabbopeso phoṭṭhabbāyatanaṁpetaṁ phoṭṭhabbadhātupesā—  idaṁ taṁ rūpaṁ phoṭṭhabbāyatanaṁ. </div>
</div>
<div class="q" id="p_29Dhs_1292"> <div class="divNumber">650.</div> <div class="p">
<span class="pN">1292</span>Katamaṁ taṁ rūpaṁ phoṭṭhabbāyatanaṁ? Pathavīdhātu tejodhātu vāyodhātu kakkhaḷaṁ mudukaṁ saṇhaṁ pharusaṁ sukhasamphassaṁ dukkhasamphassaṁ garukaṁ lahukaṁ, yaṁ phoṭṭhabbaṁ ārabbha kāyaṁ nissāya kāyasamphasso uppajji vā uppajjati vā uppajjissati vā uppajje vā…pe…  yaṁ phoṭṭhabbaṁ ārabbha kāyaṁ nissāya kāyasamphassajā vedanā…pe…  saññā…pe…  cetanā…pe…  kāyaviññāṇaṁ uppajji vā uppajjati vā uppajjissati vā uppajje vā…pe…  yaṁ phoṭṭhabbārammaṇo kāyaṁ nissāya kāyasamphasso uppajji vā uppajjati vā uppajjissati vā uppajje vā…pe…  yaṁ phoṭṭhabbārammaṇā kāyaṁ nissāya kāyasamphassajā vedanā…pe…  saññā…pe…  cetanā…pe…  kāyaviññāṇaṁ uppajji vā uppajjati vā uppajjissati vā uppajje vā, phoṭṭhabbopeso phoṭṭhabbāyatanaṁpetaṁ phoṭṭhabbadhātupesā—  idaṁ taṁ rūpaṁ phoṭṭhabbāyatanaṁ. </div>
</div>
<div class="q" id="p_29Dhs_1293"> <div class="divNumber">651.</div> <div class="p">
<span class="pN">1293</span>Katamaṁ taṁ rūpaṁ āpodhātu? Yaṁ āpo āpogataṁ sineho sinehagataṁ bandhanattaṁ rūpassa—  idaṁ taṁ rūpaṁ āpodhātu. </div>
</div>
<div class="CENTER" id="p_29Dhs_1294">
<span class="pN">1294</span>Idaṁ taṁ rūpaṁ no upādā.</div>
<div class="q" id="p_29Dhs_1295"> <div class="divNumber">652.</div> <div class="p">
<span class="pN">1295</span>Katamaṁ taṁ rūpaṁ upādinnaṁ? Cakkhāyatanaṁ sotāyatanaṁ ghānāyatanaṁ jivhāyatanaṁ kāyāyatanaṁ itthindriyaṁ purisindriyaṁ jīvitindriyaṁ, yaṁ vā panaññampi atthi rūpaṁ kammassa katattā rūpāyatanaṁ gandhāyatanaṁ rasāyatanaṁ phoṭṭhabbāyatanaṁ ākāsadhātu āpodhātu rūpassa upacayo rūpassa santati kabaḷīkāro āhāro—  idaṁ taṁ rūpaṁ upādinnaṁ. </div>
</div>
<div class="q" id="p_29Dhs_1296"> <div class="divNumber">653.</div> <div class="p">
<span class="pN">1296</span>Katamaṁ taṁ rūpaṁ anupādinnaṁ? Saddāyatanaṁ kāyaviññatti vacīviññatti rūpassa lahutā rūpassa mudutā rūpassa kammaññatā rūpassa jaratā rūpassa aniccatā, yaṁ vā panaññampi atthi rūpaṁ na kammassa katattā rūpāyatanaṁ gandhāyatanaṁ rasāyatanaṁ phoṭṭhabbāyatanaṁ ākāsadhātu āpodhātu rūpassa upacayo rūpassa santati kabaḷīkāro āhāro—  idaṁ taṁ rūpaṁ anupādinnaṁ. </div>
</div>
<div class="q" id="p_29Dhs_1297"> <div class="divNumber">654.</div> <div class="p">
<span class="pN">1297</span>Katamaṁ taṁ rūpaṁ upādinnupādāniyaṁ? Cakkhāyatanaṁ…pe…  kāyāyatanaṁ itthindriyaṁ purisindriyaṁ jīvitindriyaṁ, yaṁ vā panaññampi atthi rūpaṁ kammassa katattā rūpāyatanaṁ gandhāyatanaṁ rasāyatanaṁ phoṭṭhabbāyatanaṁ ākāsadhātu āpodhātu rūpassa upacayo rūpassa santati kabaḷīkāro āhāro—  idaṁ taṁ rūpaṁ upādinnupādāniyaṁ. </div>
</div>
<div class="q" id="p_29Dhs_1298"> <div class="divNumber">655.</div> <div class="p">
<span class="pN">1298</span>Katamaṁ taṁ rūpaṁ anupādinnupādāniyaṁ? Saddāyatanaṁ kāyaviññatti vacīviññatti rūpassa lahutā rūpassa mudutā rūpassa kammaññatā rūpassa jaratā rūpassa aniccatā, yaṁ vā panaññampi atthi rūpaṁ na kammassa katattā, rūpāyatanaṁ gandhāyatanaṁ rasāyatanaṁ phoṭṭhabbāyatanaṁ ākāsadhātu āpodhātu rūpassa upacayo rūpassa santati kabaḷīkāro āhāro—  idaṁ taṁ rūpaṁ anupādinnupādāniyaṁ. </div>
</div>
<div class="q" id="p_29Dhs_1299"> <div class="divNumber">656.</div> <div class="p">
<span class="pN">1299</span>Katamaṁ taṁ rūpaṁ sanidassanaṁ? Rūpāyatanaṁ—  idaṁ taṁ rūpaṁ sanidassanaṁ. </div>
</div>
<div class="q" id="p_29Dhs_1300"> <div class="divNumber">657.</div> <div class="p">
<span class="pN">1300</span>Katamaṁ taṁ rūpaṁ anidassanaṁ? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ anidassanaṁ. </div>
</div>
<div class="q" id="p_29Dhs_1301"> <div class="divNumber">658.</div> <div class="p">
<span class="pN">1301</span>Katamaṁ taṁ rūpaṁ sappaṭighaṁ? Cakkhāyatanaṁ sotāyatanaṁ ghānāyatanaṁ jivhāyatanaṁ kāyāyatanaṁ rūpāyatanaṁ saddāyatanaṁ gandhāyatanaṁ rasāyatanaṁ phoṭṭhabbāyatanaṁ—  idaṁ taṁ rūpaṁ sappaṭighaṁ. </div>
</div>
<div class="q" id="p_29Dhs_1302"> <div class="divNumber">659.</div> <div class="p">
<span class="pN">1302</span>Katamaṁ taṁ rūpaṁ appaṭighaṁ? Itthindriyaṁ…pe…  kabaḷīkāro āhāro—  idaṁ taṁ rūpaṁ appaṭighaṁ. </div>
</div>
<div class="q" id="p_29Dhs_1303"> <div class="divNumber">660.</div> <div class="p">
<span class="pN">1303</span>Katamaṁ taṁ rūpaṁ indriyaṁ? Cakkhundriyaṁ sotindriyaṁ ghānindriyaṁ jivhindriyaṁ kāyindriyaṁ itthindriyaṁ purisindriyaṁ jīvitindriyaṁ—  idaṁ taṁ rūpaṁ indriyaṁ. </div>
</div>
<div class="q" id="p_29Dhs_1304"> <div class="divNumber">661.</div> <div class="p">
<span class="pN">1304</span>Katamaṁ taṁ rūpaṁ na indriyaṁ? Rūpāyatanaṁ…pe…  kabaḷīkāro āhāro—  idaṁ taṁ rūpaṁ na indriyaṁ. </div>
</div>
<div class="q" id="p_29Dhs_1305"> <div class="divNumber">662.</div> <div class="p">
<span class="pN">1305</span>Katamaṁ taṁ rūpaṁ mahābhūtaṁ? Phoṭṭhabbāyatanaṁ āpodhātu—  idaṁ taṁ rūpaṁ mahābhūtaṁ. </div>
</div>
<div class="q" id="p_29Dhs_1306"> <div class="divNumber">663.</div> <div class="p">
<span class="pN">1306</span>Katamaṁ taṁ rūpaṁ na mahābhūtaṁ? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ na mahābhūtaṁ. </div>
</div>
<div class="q" id="p_29Dhs_1307"> <div class="divNumber">664.</div> <div class="p">
<span class="pN">1307</span>Katamaṁ taṁ rūpaṁ viññatti? Kāyaviññatti vacīviññatti—  idaṁ taṁ rūpaṁ viññatti. </div>
</div>
<div class="q" id="p_29Dhs_1308"> <div class="divNumber">665.</div> <div class="p">
<span class="pN">1308</span>Katamaṁ taṁ rūpaṁ na viññatti? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ na viññatti. </div>
</div>
<div class="q" id="p_29Dhs_1309"> <div class="divNumber">666.</div> <div class="p">
<span class="pN">1309</span>Katamaṁ taṁ rūpaṁ cittasamuṭṭhānaṁ? Kāyaviññatti vacīviññatti, yaṁ vā panaññampi atthi rūpaṁ cittajaṁ cittahetukaṁ cittasamuṭṭhānaṁ rūpāyatanaṁ saddāyatanaṁ gandhāyatanaṁ rasāyatanaṁ phoṭṭhabbāyatanaṁ ākāsadhātu āpodhātu rūpassa lahutā rūpassa mudutā rūpassa kammaññatā rūpassa upacayo rūpassa santati kabaḷīkāro āhāro—  idaṁ taṁ rūpaṁ cittasamuṭṭhānaṁ. </div>
</div>
<div class="q" id="p_29Dhs_1310"> <div class="divNumber">667.</div> <div class="p">
<span class="pN">1310</span>Katamaṁ taṁ rūpaṁ na cittasamuṭṭhānaṁ? Cakkhāyatanaṁ…pe…  kāyāyatanaṁ itthindriyaṁ purisindriyaṁ jīvitindriyaṁ rūpassa jaratā rūpassa aniccatā, yaṁ vā panaññampi atthi rūpaṁ na cittajaṁ na cittahetukaṁ na cittasamuṭṭhānaṁ rūpāyatanaṁ saddāyatanaṁ gandhāyatanaṁ rasāyatanaṁ phoṭṭhabbāyatanaṁ ākāsadhātu āpodhātu rūpassa lahutā rūpassa mudutā rūpassa kammaññatā rūpassa upacayo rūpassa santati kabaḷīkāro āhāro—  idaṁ taṁ rūpaṁ na cittasamuṭṭhānaṁ. </div>
</div>
<div class="q" id="p_29Dhs_1311"> <div class="divNumber">668.</div> <div class="p">
<span class="pN">1311</span>Katamaṁ taṁ rūpaṁ cittasahabhu? Kāyaviññatti vacīviññatti—  idaṁ taṁ rūpaṁ cittasahabhu. </div>
</div>
<div class="q" id="p_29Dhs_1312"> <div class="divNumber">669.</div> <div class="p">
<span class="pN">1312</span>Katamaṁ taṁ rūpaṁ na cittasahabhu? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ na cittasahabhu. </div>
</div>
<div class="q" id="p_29Dhs_1313"> <div class="divNumber">670.</div> <div class="p">
<span class="pN">1313</span>Katamaṁ taṁ rūpaṁ cittānuparivatti? Kāyaviññatti vacīviññatti—  idaṁ taṁ rūpaṁ cittānuparivatti. </div>
</div>
<div class="q" id="p_29Dhs_1314"> <div class="divNumber">671.</div> <div class="p">
<span class="pN">1314</span>Katamaṁ taṁ rūpaṁ na cittānuparivatti? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ na cittānuparivatti. </div>
</div>
<div class="q" id="p_29Dhs_1315"> <div class="divNumber">672.</div> <div class="p">
<span class="pN">1315</span>Katamaṁ taṁ rūpaṁ ajjhattikaṁ? Cakkhāyatanaṁ…pe…  kāyāyatanaṁ—  idaṁ taṁ rūpaṁ ajjhattikaṁ. </div>
</div>
<div class="q" id="p_29Dhs_1316"> <div class="divNumber">673.</div> <div class="p">
<span class="pN">1316</span>Katamaṁ taṁ rūpaṁ bāhiraṁ? Rūpāyatanaṁ…pe…  kabaḷīkāro āhāro—  idaṁ taṁ rūpaṁ bāhiraṁ. </div>
</div>
<div class="q" id="p_29Dhs_1317"> <div class="divNumber">674.</div> <div class="p">
<span class="pN">1317</span>Katamaṁ taṁ rūpaṁ oḷārikaṁ? Cakkhāyatanaṁ…pe…  phoṭṭhabbāyatanaṁ—  idaṁ taṁ rūpaṁ oḷārikaṁ. </div>
</div>
<div class="q" id="p_29Dhs_1318"> <div class="divNumber">675.</div> <div class="p">
<span class="pN">1318</span>Katamaṁ taṁ rūpaṁ sukhumaṁ? Itthindriyaṁ…pe…  kabaḷīkāro āhāro—  idaṁ taṁ rūpaṁ sukhumaṁ. </div>
</div>
<div class="q" id="p_29Dhs_1319"> <div class="divNumber">676.</div> <div class="p">
<span class="pN">1319</span>Katamaṁ taṁ rūpaṁ dūre? Itthindriyaṁ…pe…  kabaḷīkāro āhāro—  idaṁ taṁ rūpaṁ dūre. </div>
</div>
<div class="q" id="p_29Dhs_1320"> <div class="divNumber">677.</div> <div class="p">
<span class="pN">1320</span>Katamaṁ taṁ rūpaṁ santike? Cakkhāyatanaṁ…pe…  phoṭṭhabbāyatanaṁ—  idaṁ taṁ rūpaṁ santike. </div>
</div>
<div class="q" id="p_29Dhs_1321"> <div class="divNumber">678.</div> <div class="p">
<span class="pN">1321</span>Katamaṁ taṁ rūpaṁ cakkhusamphassassa vatthu? Cakkhāyatanaṁ—  idaṁ taṁ rūpaṁ cakkhusamphassassa vatthu. </div>
</div>
<div class="q" id="p_29Dhs_1322"> <div class="divNumber">679.</div> <div class="p">
<span class="pN">1322</span>Katamaṁ taṁ rūpaṁ cakkhusamphassassa na vatthu? Sotāyatanaṁ…pe…  kabaḷīkāro āhāro—  idaṁ taṁ rūpaṁ cakkhusamphassassa na vatthu. </div>
</div>
<div class="q" id="p_29Dhs_1323"> <div class="divNumber">680.</div> <div class="p">
<span class="pN">1323</span>Katamaṁ taṁ rūpaṁ cakkhusamphassajāya vedanāya…pe…  saññāya…pe…  cetanāya…pe…  cakkhuviññāṇassa vatthu? Cakkhāyatanaṁ—  idaṁ taṁ rūpaṁ cakkhuviññāṇassa vatthu. </div>
</div>
<div class="q" id="p_29Dhs_1324"> <div class="divNumber">681.</div> <div class="p">
<span class="pN">1324</span>Katamaṁ taṁ rūpaṁ cakkhuviññāṇassa na vatthu? Sotāyatanaṁ…pe…  kabaḷīkāro āhāro—  idaṁ taṁ rūpaṁ cakkhuviññāṇassa na vatthu. </div>
</div>
<div class="q" id="p_29Dhs_1325"> <div class="divNumber">682.</div> <div class="p">
<span class="pN">1325</span>Katamaṁ taṁ rūpaṁ sotasamphassassa…pe…  ghānasamphassassa…pe…  jivhāsamphassassa…pe…  kāyasamphassassa vatthu? Kāyāyatanaṁ—  idaṁ taṁ rūpaṁ kāyasamphassassa vatthu. </div>
</div>
<div class="q" id="p_29Dhs_1326"> <div class="divNumber">683.</div> <div class="p">
<span class="pN">1326</span>Katamaṁ taṁ rūpaṁ kāyasamphassassa na vatthu? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ kāyasamphassassa na vatthu. </div>
</div>
<div class="q" id="p_29Dhs_1327"> <div class="divNumber">684.</div> <div class="p">
<span class="pN">1327</span>Katamaṁ taṁ rūpaṁ kāyasamphassajāya vedanāya…pe…  saññāya…pe…  cetanāya…pe…  kāyaviññāṇassa vatthu? Kāyāyatanaṁ—  idaṁ taṁ rūpaṁ kāyaviññāṇassa vatthu. </div>
</div>
<div class="q" id="p_29Dhs_1328"> <div class="divNumber">685.</div> <div class="p">
<span class="pN">1328</span>Katamaṁ taṁ rūpaṁ kāyaviññāṇassa na vatthu? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ kāyaviññāṇassa na vatthu. </div>
</div>
<div class="CENTER" id="p_29Dhs_1329">
<span class="pN">1329</span>Vatthudukaṁ.</div>
<div class="q" id="p_29Dhs_1330"> <div class="divNumber">686.</div> <div class="p">
<span class="pN">1330</span>Katamaṁ taṁ rūpaṁ cakkhusamphassassa ārammaṇaṁ? Rūpāyatanaṁ—  idaṁ taṁ rūpaṁ cakkhusamphassassa ārammaṇaṁ. </div>
</div>
<div class="q" id="p_29Dhs_1331"> <div class="divNumber">687.</div> <div class="p">
<span class="pN">1331</span>Katamaṁ taṁ rūpaṁ cakkhusamphassassa na ārammaṇaṁ? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ cakkhusamphassassa na ārammaṇaṁ. </div>
</div>
<div class="q" id="p_29Dhs_1332"> <div class="divNumber">688.</div> <div class="p">
<span class="pN">1332</span>Katamaṁ taṁ rūpaṁ cakkhusamphassajāya vedanāya…pe…  saññāya…pe…  cetanāya…pe…  cakkhuviññāṇassa ārammaṇaṁ? Rūpāyatanaṁ—  idaṁ taṁ rūpaṁ cakkhuviññāṇassa ārammaṇaṁ. </div>
</div>
<div class="q" id="p_29Dhs_1333"> <div class="divNumber">689.</div> <div class="p">
<span class="pN">1333</span>Katamaṁ taṁ rūpaṁ cakkhuviññāṇassa na ārammaṇaṁ? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ cakkhuviññāṇassa na ārammaṇaṁ. </div>
</div>
<div class="q" id="p_29Dhs_1334"> <div class="divNumber">690.</div> <div class="p">
<span class="pN">1334</span>Katamaṁ taṁ rūpaṁ sotasamphassassa…pe…  ghānasamphassassa…pe…  jivhāsamphassassa…pe…  kāyasamphassassa ārammaṇaṁ? Phoṭṭhabbāyatanaṁ—  idaṁ taṁ rūpaṁ kāyasamphassassa ārammaṇaṁ. </div>
</div>
<div class="q" id="p_29Dhs_1335"> <div class="divNumber">691.</div> <div class="p">
<span class="pN">1335</span>Katamaṁ taṁ rūpaṁ kāyasamphassassa na ārammaṇaṁ? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ kāyasamphassassa na ārammaṇaṁ. </div>
</div>
<div class="q" id="p_29Dhs_1336"> <div class="divNumber">692.</div> <div class="p">
<span class="pN">1336</span>Katamaṁ taṁ rūpaṁ kāyasamphassajāya vedanāya…pe…  saññāya…pe…  cetanāya…pe…  kāyaviññāṇassa ārammaṇaṁ? Phoṭṭhabbāyatanaṁ—  idaṁ taṁ rūpaṁ kāyaviññāṇassa ārammaṇaṁ. </div>
</div>
<div class="q" id="p_29Dhs_1337"> <div class="divNumber">693.</div> <div class="p">
<span class="pN">1337</span>Katamaṁ taṁ rūpaṁ kāyaviññāṇassa na ārammaṇaṁ? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ kāyaviññāṇassa na ārammaṇaṁ. </div>
</div>
<div class="CENTER" id="p_29Dhs_1338">
<span class="pN">1338</span>Ārammaṇadukaṁ.</div>
<div class="q" id="p_29Dhs_1339"> <div class="divNumber">694.</div> <div class="p">
<span class="pN">1339</span>Katamaṁ taṁ rūpaṁ cakkhāyatanaṁ? Yaṁ cakkhu catunnaṁ mahābhūtānaṁ upādāya pasādo…pe…  suñño gāmopeso—  idaṁ taṁ rūpaṁ cakkhāyatanaṁ. </div>
</div>
<div class="q" id="p_29Dhs_1340"> <div class="divNumber">695.</div> <div class="p">
<span class="pN">1340</span>Katamaṁ taṁ rūpaṁ na cakkhāyatanaṁ? Sotāyatanaṁ…pe…  kabaḷīkāro āhāro—  idaṁ taṁ rūpaṁ na cakkhāyatanaṁ. </div>
</div>
<div class="q" id="p_29Dhs_1341"> <div class="divNumber">696.</div> <div class="p">
<span class="pN">1341</span>Katamaṁ taṁ rūpaṁ sotāyatanaṁ…pe…  ghānāyatanaṁ…pe…  jivhāyatanaṁ…pe…  kāyāyatanaṁ? Yo kāyo catunnaṁ mahābhūtānaṁ upādāya pasādo…pe…  suñño gāmopeso—  idaṁ taṁ rūpaṁ kāyāyatanaṁ. </div>
</div>
<div class="q" id="p_29Dhs_1342"> <div class="divNumber">697.</div> <div class="p">
<span class="pN">1342</span>Katamaṁ taṁ rūpaṁ na kāyāyatanaṁ? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ na kāyāyatanaṁ. </div>
</div>
<div class="q" id="p_29Dhs_1343"> <div class="divNumber">698.</div> <div class="p">
<span class="pN">1343</span>Katamaṁ taṁ rūpaṁ rūpāyatanaṁ? Yaṁ rūpaṁ catunnaṁ mahābhūtānaṁ upādāya vaṇṇanibhā…pe…  rūpadhātupesā—  idaṁ taṁ rūpaṁ rūpāyatanaṁ. </div>
</div>
<div class="q" id="p_29Dhs_1344"> <div class="divNumber">699.</div> <div class="p">
<span class="pN">1344</span>Katamaṁ taṁ rūpaṁ na rūpāyatanaṁ? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ na rūpāyatanaṁ. </div>
</div>
<div class="q" id="p_29Dhs_1345"> <div class="divNumber">700.</div> <div class="p">
<span class="pN">1345</span>Katamaṁ taṁ rūpaṁ saddāyatanaṁ…pe…  gandhāyatanaṁ …pe…  rasāyatanaṁ…pe…  phoṭṭhabbāyatanaṁ? Pathavīdhātu…pe…  phoṭṭhabbadhātupesā—  idaṁ taṁ rūpaṁ phoṭṭhabbāyatanaṁ. </div>
</div>
<div class="q" id="p_29Dhs_1346"> <div class="divNumber">701.</div> <div class="p">
<span class="pN">1346</span>Katamaṁ taṁ rūpaṁ na phoṭṭhabbāyatanaṁ? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ na phoṭṭhabbāyatanaṁ. </div>
</div>
<div class="CENTER" id="p_29Dhs_1347">
<span class="pN">1347</span>Āyatanadukaṁ.</div>
<div class="q" id="p_29Dhs_1348"> <div class="divNumber">702.</div> <div class="p">
<span class="pN">1348</span>Katamaṁ taṁ rūpaṁ cakkhudhātu? Cakkhāyatanaṁ—  idaṁ taṁ rūpaṁ cakkhudhātu. </div>
</div>
<div class="q" id="p_29Dhs_1349"> <div class="divNumber">703.</div> <div class="p">
<span class="pN">1349</span>Katamaṁ taṁ rūpaṁ na cakkhudhātu? Sotāyatanaṁ…pe…  kabaḷīkāro āhāro—  idaṁ taṁ rūpaṁ na cakkhudhātu. </div>
</div>
<div class="q" id="p_29Dhs_1350"> <div class="divNumber">704.</div> <div class="p">
<span class="pN">1350</span>Katamaṁ taṁ rūpaṁ sotadhātu…pe…  ghānadhātu…pe…  jivhādhātu…pe…  kāyadhātu? Kāyāyatanaṁ—  idaṁ taṁ rūpaṁ kāyadhātu. </div>
</div>
<div class="q" id="p_29Dhs_1351"> <div class="divNumber">705.</div> <div class="p">
<span class="pN">1351</span>Katamaṁ taṁ rūpaṁ na kāyadhātu? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ na kāyadhātu. </div>
</div>
<div class="q" id="p_29Dhs_1352"> <div class="divNumber">706.</div> <div class="p">
<span class="pN">1352</span>Katamaṁ taṁ rūpaṁ rūpadhātu? Rūpāyatanaṁ—  idaṁ taṁ rūpaṁ rūpadhātu. </div>
</div>
<div class="q" id="p_29Dhs_1353"> <div class="divNumber">707.</div> <div class="p">
<span class="pN">1353</span>Katamaṁ taṁ rūpaṁ na rūpadhātu? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ na rūpadhātu. </div>
</div>
<div class="q" id="p_29Dhs_1354"> <div class="divNumber">708.</div> <div class="p">
<span class="pN">1354</span>Katamaṁ taṁ rūpaṁ saddadhātu…pe…  gandhadhātu…pe…  rasadhātu…pe…  phoṭṭhabbadhātu? Phoṭṭhabbāyatanaṁ—  idaṁ taṁ rūpaṁ phoṭṭhabbadhātu. </div>
</div>
<div class="q" id="p_29Dhs_1355"> <div class="divNumber">709.</div> <div class="p">
<span class="pN">1355</span>Katamaṁ taṁ rūpaṁ na phoṭṭhabbadhātu? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ na phoṭṭhabbadhātu. </div>
</div>
<div class="CENTER" id="p_29Dhs_1356">
<span class="pN">1356</span>Dhātudukaṁ.</div>
<div class="q" id="p_29Dhs_1357"> <div class="divNumber">710.</div> <div class="p">
<span class="pN">1357</span>Katamaṁ taṁ rūpaṁ cakkhundriyaṁ? Yaṁ cakkhu catunnaṁ mahābhūtānaṁ upādāya pasādo…pe…  suñño gāmopeso—  idaṁ taṁ rūpaṁ cakkhundriyaṁ. </div>
</div>
<div class="q" id="p_29Dhs_1358"> <div class="divNumber">711.</div> <div class="p">
<span class="pN">1358</span>Katamaṁ taṁ rūpaṁ na cakkhundriyaṁ? Sotāyatanaṁ…pe…  kabaḷīkāro āhāro—  idaṁ taṁ rūpaṁ na cakkhundriyaṁ. </div>
</div>
<div class="q" id="p_29Dhs_1359"> <div class="divNumber">712.</div> <div class="p">
<span class="pN">1359</span>Katamaṁ taṁ rūpaṁ sotindriyaṁ…pe…  ghānindriyaṁ…pe…  jivhindriyaṁ…pe…  kāyindriyaṁ? Yo kāyo catunnaṁ mahābhūtānaṁ upādāya pasādo…pe…  suñño gāmopeso—  idaṁ taṁ rūpaṁ kāyindriyaṁ. </div>
</div>
<div class="q" id="p_29Dhs_1360"> <div class="divNumber">713.</div> <div class="p">
<span class="pN">1360</span>Katamaṁ taṁ rūpaṁ na kāyindriyaṁ? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ na kāyindriyaṁ. </div>
</div>
<div class="q" id="p_29Dhs_1361"> <div class="divNumber">714.</div> <div class="p">
<span class="pN">1361</span>Katamaṁ taṁ rūpaṁ itthindriyaṁ? Yaṁ itthiyā itthiliṅgaṁ itthinimittaṁ itthikuttaṁ itthākappo itthattaṁ itthibhāvo—  idaṁ taṁ rūpaṁ itthindriyaṁ. </div>
</div>
<div class="q" id="p_29Dhs_1362"> <div class="divNumber">715.</div> <div class="p">
<span class="pN">1362</span>Katamaṁ taṁ rūpaṁ na itthindriyaṁ? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ na itthindriyaṁ. </div>
</div>
<div class="q" id="p_29Dhs_1363"> <div class="divNumber">716.</div> <div class="p">
<span class="pN">1363</span>Katamaṁ taṁ rūpaṁ purisindriyaṁ? Yaṁ purisassa purisaliṅgaṁ purisanimittaṁ purisakuttaṁ purisākappo purisattaṁ purisabhāvo—  idaṁ taṁ rūpaṁ purisindriyaṁ. </div>
</div>
<div class="q" id="p_29Dhs_1364"> <div class="divNumber">717.</div> <div class="p">
<span class="pN">1364</span>Katamaṁ taṁ rūpaṁ na purisindriyaṁ? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ na purisindriyaṁ. </div>
</div>
<div class="q" id="p_29Dhs_1365"> <div class="divNumber">718.</div> <div class="p">
<span class="pN">1365</span>Katamaṁ taṁ rūpaṁ jīvitindriyaṁ? Yo tesaṁ rūpīnaṁ dhammānaṁ āyu ṭhiti yapanā yāpanā iriyanā vattanā pālanā jīvitaṁ jīvitindriyaṁ—  idaṁ taṁ rūpaṁ jīvitindriyaṁ. </div>
</div>
<div class="q" id="p_29Dhs_1366"> <div class="divNumber">719.</div> <div class="p">
<span class="pN">1366</span>Katamaṁ taṁ rūpaṁ na jīvitindriyaṁ? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ na jīvitindriyaṁ. </div>
</div>
<div class="CENTER" id="p_29Dhs_1367">
<span class="pN">1367</span>Indriyadukaṁ.</div>
<div class="q" id="p_29Dhs_1368"> <div class="divNumber">720.</div> <div class="p">
<span class="pN">1368</span>Katamaṁ taṁ rūpaṁ kāyaviññatti? Yā kusalacittassa vā akusalacittassa vā abyākatacittassa vā abhikkamantassa vā paṭikkamantassa vā ālokentassa vā vilokentassa vā samiñjentassa vā pasārentassa vā kāyassa thambhanā santhambhanā santhambhitattaṁ viññatti viññāpanā viññāpitattaṁ—  idaṁ taṁ rūpaṁ kāyaviññatti. </div>
</div>
<div class="q" id="p_29Dhs_1369"> <div class="divNumber">721.</div> <div class="p">
<span class="pN">1369</span>Katamaṁ taṁ rūpaṁ na kāyaviññatti? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ na kāyaviññatti. </div>
</div>
<div class="q" id="p_29Dhs_1370"> <div class="divNumber">722.</div> <div class="p">
<span class="pN">1370</span>Katamaṁ taṁ rūpaṁ vacīviññatti? Yā kusalacittassa vā akusalacittassa vā abyākatacittassa vā vācā girā byappatho udīraṇaṁ ghoso ghosakammaṁ vācā vacībhedo, ayaṁ vuccati vācā. Yā tāya vācāya viññatti viññāpanā viññāpitattaṁ—  idaṁ taṁ rūpaṁ vacīviññatti. </div>
</div>
<div class="q" id="p_29Dhs_1371"> <div class="divNumber">723.</div> <div class="p">
<span class="pN">1371</span>Katamaṁ taṁ rūpaṁ na vacīviññatti? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ na vacīviññatti. </div>
</div>
<div class="q" id="p_29Dhs_1372"> <div class="divNumber">724.</div> <div class="p">
<span class="pN">1372</span>Katamaṁ taṁ rūpaṁ ākāsadhātu? Yo ākāso ākāsagataṁ aghaṁ aghagataṁ vivaro vivaragataṁ asamphuṭṭhaṁ catūhi mahābhūtehi—  idaṁ taṁ rūpaṁ ākāsadhātu. </div>
</div>
<div class="q" id="p_29Dhs_1373"> <div class="divNumber">725.</div> <div class="p">
<span class="pN">1373</span>Katamaṁ taṁ rūpaṁ na ākāsadhātu? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ na ākāsadhātu. </div>
</div>
<div class="q" id="p_29Dhs_1374"> <div class="divNumber">726.</div> <div class="p">
<span class="pN">1374</span>Katamaṁ taṁ rūpaṁ āpodhātu? Yaṁ āpo āpogataṁ sineho sinehagataṁ bandhanattaṁ rūpassa—  idaṁ taṁ rūpaṁ āpodhātu. </div>
</div>
<div class="q" id="p_29Dhs_1375"> <div class="divNumber">727.</div> <div class="p">
<span class="pN">1375</span>Katamaṁ taṁ rūpaṁ na āpodhātu? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ na āpodhātu. </div>
</div>
<div class="q" id="p_29Dhs_1376"> <div class="divNumber">728.</div> <div class="p">
<span class="pN">1376</span>Katamaṁ taṁ rūpaṁ rūpassa lahutā? Yā rūpassa lahutā lahupariṇāmatā adandhanatā avitthanatā—  idaṁ taṁ rūpaṁ rūpassa lahutā. </div>
</div>
<div class="q" id="p_29Dhs_1377"> <div class="divNumber">729.</div> <div class="p">
<span class="pN">1377</span>Katamaṁ taṁ rūpaṁ rūpassa na lahutā? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ rūpassa na lahutā. </div>
</div>
<div class="q" id="p_29Dhs_1378"> <div class="divNumber">730.</div> <div class="p">
<span class="pN">1378</span>Katamaṁ taṁ rūpaṁ rūpassa mudutā? Yā rūpassa mudutā maddavatā akakkhaḷatā akathinatā—  idaṁ taṁ rūpaṁ rūpassa mudutā. </div>
</div>
<div class="q" id="p_29Dhs_1379"> <div class="divNumber">731.</div> <div class="p">
<span class="pN">1379</span>Katamaṁ taṁ rūpaṁ rūpassa na mudutā? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ rūpassa na mudutā. </div>
</div>
<div class="q" id="p_29Dhs_1380"> <div class="divNumber">732.</div> <div class="p">
<span class="pN">1380</span>Katamaṁ taṁ rūpaṁ rūpassa kammaññatā? Yā rūpassa kammaññatā kammaññattaṁ kammaññabhāvo—  idaṁ taṁ rūpaṁ rūpassa kammaññatā. </div>
</div>
<div class="q" id="p_29Dhs_1381"> <div class="divNumber">733.</div> <div class="p">
<span class="pN">1381</span>Katamaṁ taṁ rūpaṁ rūpassa na kammaññatā? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ rūpassa na kammaññatā. </div>
</div>
<div class="q" id="p_29Dhs_1382"> <div class="divNumber">734.</div> <div class="p">
<span class="pN">1382</span>Katamaṁ taṁ rūpaṁ rūpassa upacayo? Yo āyatanānaṁ ācayo, so rūpassa upacayo—  idaṁ taṁ rūpaṁ rūpassa upacayo. </div>
</div>
<div class="q" id="p_29Dhs_1383"> <div class="divNumber">735.</div> <div class="p">
<span class="pN">1383</span>Katamaṁ taṁ rūpaṁ rūpassa na upacayo? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ rūpassa na upacayo. </div>
</div>
<div class="q" id="p_29Dhs_1384"> <div class="divNumber">736.</div> <div class="p">
<span class="pN">1384</span>Katamaṁ taṁ rūpaṁ rūpassa santati? Yo rūpassa upacayo, sā rūpassa santati—  idaṁ taṁ rūpaṁ rūpassa santati. </div>
</div>
<div class="q" id="p_29Dhs_1385"> <div class="divNumber">737.</div> <div class="p">
<span class="pN">1385</span>Katamaṁ taṁ rūpaṁ rūpassa na santati? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ rūpassa na santati. </div>
</div>
<div class="q" id="p_29Dhs_1386"> <div class="divNumber">738.</div> <div class="p">
<span class="pN">1386</span>Katamaṁ taṁ rūpaṁ rūpassa jaratā? Yā rūpassa jarā jīraṇatā khaṇḍiccaṁ pāliccaṁ valittacatā āyuno saṁhāni indriyānaṁ paripāko—  idaṁ taṁ rūpaṁ rūpassa jaratā. </div>
</div>
<div class="q" id="p_29Dhs_1387"> <div class="divNumber">739.</div> <div class="p">
<span class="pN">1387</span>Katamaṁ taṁ rūpaṁ rūpassa na jaratā? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ rūpassa na jaratā. </div>
</div>
<div class="q" id="p_29Dhs_1388"> <div class="divNumber">740.</div> <div class="p">
<span class="pN">1388</span>Katamaṁ taṁ rūpaṁ rūpassa aniccatā? Yo rūpassa khayo vayo bhedo paribhedo aniccatā antaradhānaṁ—  idaṁ taṁ rūpaṁ rūpassa aniccatā. </div>
</div>
<div class="q" id="p_29Dhs_1389"> <div class="divNumber">741.</div> <div class="p">
<span class="pN">1389</span>Katamaṁ taṁ rūpaṁ rūpassa na aniccatā? Cakkhāyatanaṁ…pe…  kabaḷīkāro āhāro—  idaṁ taṁ rūpaṁ rūpassa na aniccatā. </div>
</div>
<div class="q" id="p_29Dhs_1390"> <div class="divNumber">742.</div> <div class="p">
<span class="pN">1390</span>Katamaṁ taṁ rūpaṁ kabaḷīkāro āhāro? Odano kummāso sattu maccho maṁsaṁ khīraṁ dadhi sappi navanītaṁ telaṁ madhu phāṇitaṁ, yaṁ vā panaññampi atthi rūpaṁ yamhi yamhi janapade tesaṁ tesaṁ sattānaṁ mukhāsiyaṁ dantavikhādanaṁ galajjhoharaṇīyaṁ kucchivitthambhanaṁ, yāya ojāya sattā yāpenti—  idaṁ taṁ rūpaṁ kabaḷīkāro āhāro. </div>
</div>
<div class="q" id="p_29Dhs_1391"> <div class="divNumber">743.</div> <div class="p">
<span class="pN">1391</span>Katamaṁ taṁ rūpaṁ na kabaḷīkāro āhāro? Cakkhāyatanaṁ…pe…  rūpassa aniccatā—  idaṁ taṁ rūpaṁ na kabaḷīkāro āhāro. </div>
</div>
<div class="CENTER" id="p_29Dhs_1392">
<span class="pN">1392</span>Evaṁ duvidhena rūpasaṅgaho.<br> Sukhumarūpadukaṁ.<br> Dukaniddeso.</div>
</html>
