<html>
<div class="i">22.1.7 Candakumārajātaka</div>
<div class="h">Mahānipāta</div>
<div class="h">Mūgapakkhavagga</div>
<div class="h">Candakumārajātaka</div>
<div class="q" id="p_23J_2314"> <div class="divNumber">982.</div> <div class="p"> <table class="singleColumn"> <tr> <td> <div class="pN">2314</div> <div class="G">Rājāsi luddakammo,</div> </td> </tr> <tr> <td> <div class="G">Ekarājā pupphavatīyā;</div> </td> </tr> <tr> <td> <div class="G">So pucchi brahmabandhuṁ,</div> </td> </tr> <tr> <td> <div class="G">Khaṇḍahālaṁ purohitaṁ mūḷhaṁ.</div> </td> </tr> </table> </div>
</div>
<div class="q" id="p_23J_2315"> <div class="divNumber">983.</div> <div class="p"> <table class="singleColumn"> <tr> <td> <div class="pN">2315</div> <div class="G">“Saggāna maggamācikkha,</div> </td> </tr> <tr> <td> <div class="G">Tvaṁsi brāhmaṇa dhammavinayakusalo;</div> </td> </tr> <tr> <td> <div class="G">Yathā ito vajanti sugatiṁ,</div> </td> </tr> <tr> <td> <div class="G">Narā puññāni katvāna”.</div> </td> </tr> </table> </div>
</div>
<div class="q" id="p_23J_2316"> <div class="divNumber">984.</div> <div class="p"> <table class="singleColumn"> <tr> <td> <div class="pN">2316</div> <div class="G">“Atidānaṁ daditvāna,</div> </td> </tr> <tr> <td> <div class="G">avajjhe deva ghātetvā;</div> </td> </tr> <tr> <td> <div class="G">Evaṁ vajanti sugatiṁ,</div> </td> </tr> <tr> <td> <div class="G">narā puññāni katvāna”.</div> </td> </tr> </table> </div>
</div>
<div class="q" id="p_23J_2317"> <div class="divNumber">985.</div> <div class="p"> <table class="singleColumn"> <tr> <td> <div class="pN">2317</div> <div class="G">“Kiṁ pana taṁ atidānaṁ,</div> </td> </tr> <tr> <td> <div class="G">Ke ca avajjhā imasmi lokasmiṁ;</div> </td> </tr> <tr> <td> <div class="G">Etañca kho no akkhāhi,</div> </td> </tr> <tr> <td> <div class="G">Yajissāmi dadāmi dānāni”.</div> </td> </tr> </table> </div>
</div>
<div class="q" id="p_23J_2318"> <div class="divNumber">986.</div> <div class="p"> <table class="singleColumn"> <tr> <td> <div class="pN">2318</div> <div class="G">“Puttehi deva yajitabbaṁ,</div> </td> </tr> <tr> <td> <div class="G">Mahesīhi negamehi ca;</div> </td> </tr> <tr> <td> <div class="G">Usabhehi ājāniyehi catūhi,</div> </td> </tr> <tr> <td> <div class="G">Sabbacatukkena deva yajitabbaṁ”.</div> </td> </tr> </table> </div>
</div>
<div class="q" id="p_23J_2319"> <div class="divNumber">987.</div> <div class="p"> <table class="singleColumn"> <tr> <td> <div class="pN">2319</div> <div class="G">Taṁ sutvā antepure,</div> </td> </tr> <tr> <td> <div class="G">Kumārā mahesiyo ca haññantu;</div> </td> </tr> <tr> <td> <div class="G">Eko ahosi nigghoso,</div> </td> </tr> <tr> <td> <div class="G">Bhismā accuggato saddo.</div> </td> </tr> </table> </div>
</div>
<div class="q" id="p_23J_2320"> <div class="divNumber">988.</div> <div class="p"> <table class="singleColumn"> <tr> <td> <div class="pN">2320</div> <div class="G">“Gacchatha vadetha kumāre,</div> </td> </tr> <tr> <td> <div class="G">Candaṁ sūriyañca bhaddasenañca;</div> </td> </tr> <tr> <td> <div class="G">Sūrañca vāmagottañca,</div> </td> </tr> <tr> <td> <div class="G">Pacurā kira hotha yaññatthāya.</div> </td> </tr> </table> </div>
</div>
<div class="q" id="p_23J_2321"> <div class="divNumber">989.</div> <div class="p"> <table class="singleColumn"> <tr> <td> <div class="pN">2321</div> <div class="G">Kumāriyopi vadetha,</div> </td> </tr> <tr> <td> <div class="G">Upasenaṁ kokilañca muditañca;</div> </td> </tr> <tr> <td> <div class="G">Nandañcāpi kumāriṁ,</div> </td> </tr> <tr> <td> <div class="G">Pacurā kira hotha yaññatthāya.</div> </td> </tr> </table> </div>
</div>
<div class="q" id="p_23J_2322"> <div class="divNumber">990.</div> <div class="p"> <table class="singleColumn"> <tr> <td> <div class="pN">2322</div> <div class="G">Vijayampi mayhaṁ mahesiṁ,</div> </td> </tr> <tr> <td> <div class="G">Erāvatiṁ kesiniṁ sunandañca;</div> </td> </tr> <tr> <td> <div class="G">Lakkhaṇavarūpapannā,</div> </td> </tr> <tr> <td> <div class="G">Pacurā kira hotha yaññatthāya.</div> </td> </tr> </table> </div>
</div>
<div class="q" id="p_23J_2323"> <div class="divNumber">991.</div> <div class="p"> <table class="singleColumn"> <tr> <td> <div class="pN">2323</div> <div class="G">Gahapatayo ca vadetha,</div> </td> </tr> <tr> <td> <div class="G">Puṇṇamukhaṁ bhaddiyaṁ siṅgālañca;</div> </td> </tr> <tr> <td> <div class="G">Vaḍḍhañcāpi gahapatiṁ,</div> </td> </tr> <tr> <td> <div class="G">Pacurā kira hotha yaññatthāya”.</div> </td> </tr> </table> </div>
</div>
<div class="q" id="p_23J_2324"> <div class="divNumber">992.</div> <div class="p"> <table class="singleColumn"> <tr> <td> <div class="pN">2324</div> <div class="G">Te tattha gahapatayo,</div> </td> </tr> <tr> <td> <div class="G">Avocisuṁ samāgatā puttadāraparikiṇṇā;</div> </td> </tr> <tr> <td> <div class="G">“Sabbeva sikhino deva karohi,</div> </td> </tr> <tr> <td> <div class="G">Atha vā no dāse sāvehi”.</div> </td> </tr> </table> </div>
</div>
<div class="q" id="p_23J_2325"> <div class="divNumber">993.</div> <div class="p"> <table class="singleColumn"> <tr> <td> <div class="pN">2325</div> <div class="G">“Abhayaṅkarampi me hatthiṁ,</div> </td> </tr> <tr> <td> <div class="G">Nāḷāgiriṁ accuggataṁ varuṇadantaṁ;</div> </td> </tr> <tr> <td> <div class="G">Ānetha kho ne khippaṁ,</div> </td> </tr> <tr> <td> <div class="G">Yaññatthāya bhavissanti.</div> </td> </tr> </table> </div>
</div>
<div class="q" id="p_23J_2326"> <div class="divNumber">994.</div> <div class="p"> <table class="singleColumn"> <tr> <td> <div class="pN">2326</div> <div class="G">Assaratanampi kesiṁ,</div> </td> </tr> <tr> <td> <div class="G">Surāmukhaṁ puṇṇakaṁ vinatakañca;</div> </td> </tr> <tr> <td> <div class="G">Ānetha kho ne khippaṁ,</div> </td> </tr> <tr> <td> <div class="G">Yaññatthāya bhavissanti.</div> </td> </tr> </table> </div>
</div>
<div class="q" id="p_23J_2327"> <div class="divNumber">995.</div> <div class="p"> <table class="singleColumn"> <tr> <td> <div class="pN">2327</div> <div class="G">Usabhampi yūthapatiṁ anojaṁ,</div> </td> </tr> <tr> <td> <div class="G">Nisabhaṁ gavampatiṁ tepi mayhaṁ ānetha;</div> </td> </tr> <tr> <td> <div class="G">Samūha karontu sabbaṁ,</div> </td> </tr> <tr> <td> <div class="G">Yajissāmi dadāmi dānāni.</div> </td> </tr> </table> </div>
</div>
<div class="q" id="p_23J_2328"> <div class="divNumber">996.</div> <div class="p"> <table class="singleColumn"> <tr> <td> <div class="pN">2328</div> <div class="G">Sabbaṁ paṭiyādetha,</div> </td> </tr> <tr> <td> <div class="G">Yaññaṁ pana uggatamhi sūriyamhi;</div> </td> </tr> <tr> <td> <div class="G">Āṇāpetha ca kumāre,</div> </td> </tr> <tr> <td> <div class="G">Abhiramantu imaṁ rattiṁ.</div> </td> </tr> </table> </div>
</div>
<div class="q" id="p_23J_2329"> <div class="divNumber">997.</div> <div class="p"> <table class="singleColumn"> <tr> <td> <div class="pN">2329</div> <div class="G">Sabbaṁ upaṭṭhapetha,</div> </td> </tr> <tr> <td> <div class="G">Yaññaṁ pana uggatamhi sūriyamhi;</div> </td> </tr> <tr> <td> <div class="G">Vadetha dāni kumāre,</div> </td> </tr> <tr> <td> <div class="G">Ajja kho pacchimā ratti”.</div> </td> </tr> </table> </div>
</div>
<div class="q" id="p_23J_2330"> <div class="divNumber">998.</div> <div class="p"> <table class="singleColumn"> <tr> <td> <div class="pN">2330</div> <div class="G">Taṁtaṁ mātā avaca,</div> </td> </tr> <tr> <td> <div class="G">Rodantī āgantvā vimānato;</div> </td> </tr> <tr> <td> <div class="G">“Yañño kira te putta,</div> </td> </tr> <tr> <td> <div class="G">Bhavissati catūhi puttehi”.</div> </td> </tr> </table> </div>
</div>
<div class="q" id="p_23J_2331"> <div class="divNumber">999.</div> <div class="p"> <table class="singleColumn"> <tr> <td> <div class="pN">2331</div> <div class="G">“Sabbepi mayhaṁ puttā cattā,</div> </td> </tr> <tr> <td> <div class="G">candasmiṁ haññamānasmiṁ;</div> </td> </tr> <tr> <td> <div class="G">Puttehi yaññaṁ yajitvāna,</div> </td> </tr> <tr> <td> <div class="G">sugatiṁ saggaṁ gamissāmi”.</div> </td> </tr> </table> </div>
</div>
<div class="q" id="p_23J_2332"> <div class="divNumber">1000.</div> <div class="p"> <table class="singleColumn"> <tr> <td> <div class="pN">2332</div> <div class="G">“Mā taṁ putta saddahesi,</div> </td> </tr> <tr> <td> <div class="G">Sugati kira hoti puttayaññena;</div> </td> </tr> <tr> <td> <div class="G">Nirayāneso maggo,</div> </td> </tr> <tr> <td> <div class="G">Neso maggo hi saggānaṁ.</div> </td> </tr> </table> </div>
</div>
<div class="q" id="p_23J_2333"> <div class="divNumber">1001.</div> <div class="p"> <table class="singleColumn"> <tr> <td> <div class="pN">2333</div> <div class="G">Dānāni dehi koṇḍañña,</div> </td> </tr> <tr> <td> <div class="G">Ahiṁsā sabbabhūtabhabyānaṁ;</div> </td> </tr> <tr> <td> <div class="G">Esa maggo sugatiyā,</div> </td> </tr> <tr> <td> <div class="G">Na ca maggo puttayaññena”.</div> </td> </tr> </table> </div>
</div>
<div class="q" id="p_23J_2334"> <div class="divNumber">1002.</div> <div class="p"> <table class="singleColumn"> <tr> <td> <div class="pN">2334</div> <div class="G">“Ācariyānaṁ vacanā,</div> </td> </tr> <tr> <td> <div class="G">Ghātessaṁ candañca sūriyañca;</div> </td> </tr> <tr> <td> <div class="G">Puttehi yaññaṁ yajitvāna duccajehi,</div> </td> </tr> <tr> <td> <div class="G">Sugatiṁ saggaṁ gamissāmi”.</div> </td> </tr> </table> </div>
</div>
<div class="q" id="p_23J_2335"> <div class="divNumber">1003.</div> <div class="p"> <table class="singleColumn"> <tr> <td> <div class="pN">2335</div> <div class="G">Taṁtaṁ pitāpi avaca,</div> </td> </tr> <tr> <td> <div class="G">Vasavattī orasaṁ sakaṁ puttaṁ;</div> </td> </tr> <tr> <td> <div class="G">“Yañño kira te putta,</div> </td> </tr> <tr> <td> <div class="G">Bhavissati catūhi puttehi”.</div> </td> </tr> </table> </div>
</div>
<div class="q" id="p_23J_2336"> <div class="divNumber">1004.</div> <div class="p"> <table class="singleColumn"> <tr> <td> <div class="pN">2336</div> <div class="G">“Sabbepi mayhaṁ puttā cattā,</div> </td> </tr> <tr> <td> <div class="G">candasmiṁ haññamānasmiṁ;</div> </td> </tr> <tr> <td> <div class="G">Puttehi yaññaṁ yajitvāna,</div> </td> </tr> <tr> <td> <div class="G">sugatiṁ saggaṁ gamissāmi”.</div> </td> </tr> </table> </div>
</div>
<div class="q" id="p_23J_2337"> <div class="divNumber">1005.</div> <div class="p"> <table class="singleColumn"> <tr> <td> <div class="pN">2337</div> <div class="G">“Mā taṁ putta saddahesi,</div> </td> </tr> <tr> <td> <div class="G">Sugati kira hoti puttayaññena;</div> </td> </tr> <tr> <td> <div class="G">Nirayāneso maggo,</div> </td> </tr> <tr> <td> <div class="G">Neso maggo hi saggānaṁ.</div> </td> </tr> </table> </div>
</div>
<div class="q" id="p_23J_2338"> <div class="divNumber">1006.</div> <div class="p"> <table class="singleColumn"> <tr> <td> <div class="pN">2338</div> <div class="G">Dānāni dehi koṇḍañña,</div> </td> </tr> <tr> <td> <div class="G">Ahiṁsā sabbabhūtabhabyānaṁ;</div> </td> </tr> <tr> <td> <div class="G">Esa maggo sugatiyā,</div> </td> </tr> <tr> <td> <div class="G">Na ca maggo puttayaññena”.</div> </td> </tr> </table> </div>
</div>
<div class="q" id="p_23J_2339"> <div class="divNumber">1007.</div> <div class="p"> <table class="singleColumn"> <tr> <td> <div class="pN">2339</div> <div class="G">“Ācariyānaṁ vacanā,</div> </td> </tr> <tr> <td> <div class="G">Ghātessaṁ candañca sūriyañca;</div> </td> </tr> <tr> <td> <div class="G">Puttehi yaññaṁ yajitvāna duccajehi,</div> </td> </tr> <tr> <td> <div class="G">Sugatiṁ saggaṁ gamissāmi”.</div> </td> </tr> </table> </div>
</div>
<div class="q" id="p_23J_2340"> <div class="divNumber">1008.</div> <div class="p"> <table class="singleColumn"> <tr> <td> <div class="pN">2340</div> <div class="G">“Dānāni dehi koṇḍañña,</div> </td> </tr> <tr> <td> <div class="G">Ahiṁsā sabbabhūtabhabyānaṁ;</div> </td> </tr> <tr> <td> <div class="G">Puttaparivuto tuvaṁ,</div> </td> </tr> <tr> <td> <div class="G">Raṭṭhaṁ janapadañca pālehi”.</div> </td> </tr> </table> </div>
</div>
<div class="q" id="p_23J_2341"> <div class="divNumber">1009.</div> <div class="p"> <table class="singleColumn"> <tr> <td> <div class="pN">2341</div> <div class="G">“Mā no deva avadhi,</div> </td> </tr> <tr> <td> <div class="G">Dāse no dehi khaṇḍahālassa;</div> </td> </tr> <tr> <td> <div class="G">Api nigaḷabandhakāpi,</div> </td> </tr> <tr> <td> <div class="G">Hatthī asse ca pālema.</div> </td> </tr> </table> </div>
</div>
<div class="q" id="p_23J_2342"> <div class="divNumber">1010.</div> <div class="p"> <table class="singleColumn"> <tr> <td> <div class="pN">2342</div> <div class="G">Mā no deva avadhi,</div> </td> </tr> <tr> <td> <div class="G">Dāse no dehi khaṇḍahālassa;</div> </td> </tr> <tr> <td> <div class="G">Api nigaḷabandhakāpi,</div> </td> </tr> <tr> <td> <div class="G">Hatthichakaṇāni ujjhema.</div> </td> </tr> </table> </div>
</div>
<div class="q" id="p_23J_2343"> <div class="divNumber">1011.</div> <div class="p"> <table class="singleColumn"> <tr> <td> <div class="pN">2343</div> <div class="G">Mā no deva avadhi,</div> </td> </tr> <tr> <td> <div class="G">Dāse no dehi khaṇḍahālassa;</div> </td> </tr> <tr> <td> <div class="G">Api nigaḷabandhakāpi,</div> </td> </tr> <tr> <td> <div class="G">Assachakaṇāni ujjhema.</div> </td> </tr> </table> </div>
</div>
<div class="q" id="p_23J_2344"> <div class="divNumber">1012.</div> <div class="p"> <table class="singleColumn"> <tr> <td> <div class="pN">2344</div> <div class="G">Mā no deva avadhi,</div> </td> </tr> <tr> <td> <div class="G">Dāse no dehi khaṇḍahālassa;</div> </td> </tr> <tr> <td> <div class="G">Yassa honti tava kāmā,</div> </td> </tr> <tr> <td> <div class="G">Api raṭṭhā pabbājitā;</div> </td> </tr> <tr> <td> <div class="G">Bhikkhācariyaṁ carissāma”.</div> </td> </tr> </table> </div>
</div>
<div class="q" id="p_23J_2345"> <div class="divNumber">1013.</div> <div class="p"> <table class="singleColumn"> <tr> <td> <div class="pN">2345</div> <div class="G">“Dukkhaṁ kho me janayatha,</div> </td> </tr> <tr> <td> <div class="G">Vilapantā jīvitassa kāmā hi;</div> </td> </tr> <tr> <td> <div class="G">Muñcetha dāni kumāre,</div> </td> </tr> <tr> <td> <div class="G">Alampi me hotu puttayaññena”.</div> </td> </tr> </table> </div>
</div>
<div class="q" id="p_23J_2346"> <div class="divNumber">1014.</div> <div class="p"> <table class="singleColumn"> <tr> <td> <div class="pN">2346</div> <div class="G">“Pubbeva khosi me vutto,</div> </td> </tr> <tr> <td> <div class="G">Dukkaraṁ durabhisambhavañcetaṁ;</div> </td> </tr> <tr> <td> <div class="G">Atha no upakkhaṭassa yaññassa,</div> </td> </tr> <tr> <td> <div class="G">Kasmā karosi vikkhepaṁ.</div> </td> </tr> </table> </div>
</div>
<div class="q" id="p_23J_2347"> <div class="divNumber">1015.</div> <div class="p"> <table class="singleColumn"> <tr> <td> <div class="pN">2347</div> <div class="G">Sabbe vajanti sugatiṁ,</div> </td> </tr> <tr> <td> <div class="G">Ye yajanti yepi yājenti;</div> </td> </tr> <tr> <td> <div class="G">Ye cāpi anumodanti,</div> </td> </tr> <tr> <td> <div class="G">Yajantānaṁ edisaṁ mahāyaññaṁ”.</div> </td> </tr> </table> </div>
</div>
<div class="q" id="p_23J_2348"> <div class="divNumber">1016.</div> <div class="p"> <table class="singleColumn"> <tr> <td> <div class="pN">2348</div> <div class="G">“Atha kissa jano pubbe,</div> </td> </tr> <tr> <td> <div class="G">Sotthānaṁ brāhmaṇe avācesi;</div> </td> </tr> <tr> <td> <div class="G">Atha no akāraṇasmā,</div> </td> </tr> <tr> <td> <div class="G">Yaññatthāya deva ghātesi.</div> </td> </tr> </table> </div>
</div>
<div class="q" id="p_23J_2349"> <div class="divNumber">1017.</div> <div class="p"> <table class="singleColumn"> <tr> <td> <div class="pN">2349</div> <div class="G">Pubbeva no daharakāle,</div> </td> </tr> <tr> <td> <div class="G">na hanesi na ghātesi;</div> </td> </tr> <tr> <td> <div class="G">Daharamhā yobbanaṁ pattā,</div> </td> </tr> <tr> <td> <div class="G">adūsakā tāta haññāma.</div> </td> </tr> </table> </div>
</div>
<div class="q" id="p_23J_2350"> <div class="divNumber">1018.</div> <div class="p"> <table class="singleColumn"> <tr> <td> <div class="pN">2350</div> <div class="G">Hatthigate assagate,</div> </td> </tr> <tr> <td> <div class="G">Sannaddhe passa no mahārāja;</div> </td> </tr> <tr> <td> <div class="G">Yuddhe vā yujjhamāne vā,</div> </td> </tr> <tr> <td> <div class="G">Na hi mādisā sūrā honti yaññatthāya.</div> </td> </tr> </table> </div>
</div>
<div class="q" id="p_23J_2351"> <div class="divNumber">1019.</div> <div class="p"> <table class="singleColumn"> <tr> <td> <div class="pN">2351</div> <div class="G">Paccante vāpi kupite,</div> </td> </tr> <tr> <td> <div class="G">Aṭavīsu vā mādise niyojenti;</div> </td> </tr> <tr> <td> <div class="G">Atha no akāraṇasmā,</div> </td> </tr> <tr> <td> <div class="G">Abhūmiyaṁ tāta haññāma.</div> </td> </tr> </table> </div>
</div>
<div class="q" id="p_23J_2352"> <div class="divNumber">1020.</div> <div class="p"> <table class="singleColumn"> <tr> <td> <div class="pN">2352</div> <div class="G">Yāpi hi tā sakuṇiyo,</div> </td> </tr> <tr> <td> <div class="G">Vasanti tiṇagharāni katvāna;</div> </td> </tr> <tr> <td> <div class="G">Tāsampi piyā puttā,</div> </td> </tr> <tr> <td> <div class="G">Atha no tvaṁ deva ghātesi.</div> </td> </tr> </table> </div>
</div>
<div class="q" id="p_23J_2353"> <div class="divNumber">1021.</div> <div class="p"> <table class="singleColumn"> <tr> <td> <div class="pN">2353</div> <div class="G">Mā tassa saddahesi,</div> </td> </tr> <tr> <td> <div class="G">Na maṁ khaṇḍahālo ghāteyya;</div> </td> </tr> <tr> <td> <div class="G">Mamañhi so ghātetvāna,</div> </td> </tr> <tr> <td> <div class="G">Anantarā tampi deva ghāteyya.</div> </td> </tr> </table> </div>
</div>
<div class="q" id="p_23J_2354"> <div class="divNumber">1022.</div> <div class="p"> <table class="singleColumn"> <tr> <td> <div class="pN">2354</div> <div class="G">Gāmavaraṁ nigamavaraṁ dadanti,</div> </td> </tr> <tr> <td> <div class="G">Bhogampissa mahārāja;</div> </td> </tr> <tr> <td> <div class="G">Athaggapiṇḍikāpi,</div> </td> </tr> <tr> <td> <div class="G">Kule kule hete bhuñjanti.</div> </td> </tr> </table> </div>
</div>
<div class="q" id="p_23J_2355"> <div class="divNumber">1023.</div> <div class="p"> <table class="singleColumn"> <tr> <td> <div class="pN">2355</div> <div class="G">Tesampi tādisānaṁ,</div> </td> </tr> <tr> <td> <div class="G">Icchanti dubbhituṁ mahārāja;</div> </td> </tr> <tr> <td> <div class="G">Yebhuyyena ete,</div> </td> </tr> <tr> <td> <div class="G">Akataññuno brāhmaṇā deva.</div> </td> </tr> </table> </div>
</div>
<div class="q" id="p_23J_2356"> <div class="divNumber">1024.</div> <div class="p"> <table class="singleColumn"> <tr> <td> <div class="pN">2356</div> <div class="G">Mā no deva avadhi,</div> </td> </tr> <tr> <td> <div class="G">Dāse no dehi khaṇḍahālassa;</div> </td> </tr> <tr> <td> <div class="G">Api nigaḷabandhakāpi,</div> </td> </tr> <tr> <td> <div class="G">Hatthī asse ca pālema.</div> </td> </tr> </table> </div>
</div>
<div class="q" id="p_23J_2357"> <div class="divNumber">1025.</div> <div class="p"> <table class="singleColumn"> <tr> <td> <div class="pN">2357</div> <div class="G">Mā no deva avadhi,</div> </td> </tr> <tr> <td> <div class="G">Dāse no dehi khaṇḍahālassa;</div> </td> </tr> <tr> <td> <div class="G">Api nigaḷabandhakāpi,</div> </td> </tr> <tr> <td> <div class="G">Hatthichakaṇāni ujjhema.</div> </td> </tr> </table> </div>
</div>
<div class="q" id="p_23J_2358"> <div class="divNumber">1026.</div> <div class="p"> <table class="singleColumn"> <tr> <td> <div class="pN">2358</div> <div class="G">Mā no deva avadhi,</div> </td> </tr> <tr> <td> <div class="G">Dāse no dehi khaṇḍahālassa;</div> </td> </tr> <tr> <td> <div class="G">Api nigaḷabandhakāpi,</div> </td> </tr> <tr> <td> <div class="G">Assachakaṇāni ujjhema.</div> </td> </tr> </table> </div>
</div>
<div class="q" id="p_23J_2359"> <div class="divNumber">1027.</div> <div class="p"> <table class="singleColumn"> <tr> <td> <div class="pN">2359</div> <div class="G">Mā no deva avadhi,</div> </td> </tr> <tr> <td> <div class="G">Dāse no dehi khaṇḍahālassa;</div> </td> </tr> <tr> <td> <div class="G">Yassa honti tava kāmā,</div> </td> </tr> <tr> <td> <div class="G">Api raṭṭhā pabbājitā;</div> </td> </tr> <tr> <td> <div class="G">Bhikkhācariyaṁ carissāma”.</div> </td> </tr> </table> </div>
</div>
<div class="q" id="p_23J_2360"> <div class="divNumber">1028.</div> <div class="p"> <table class="singleColumn"> <tr> <td> <div class="pN">2360</div> <div class="G">“Dukkhaṁ kho me janayatha,</div> </td> </tr> <tr> <td> <div class="G">Vilapantā jīvitassa kāmā hi;</div> </td> </tr> <tr> <td> <div class="G">Muñcetha dāni kumāre,</div> </td> </tr> <tr> <td> <div class="G">Alampi me hotu puttayaññena”.</div> </td> </tr> </table> </div>
</div>
<div class="q" id="p_23J_2361"> <div class="divNumber">1029.</div> <div class="p"> <table class="singleColumn"> <tr> <td> <div class="pN">2361</div> <div class="G">“Pubbeva khosi me vutto,</div> </td> </tr> <tr> <td> <div class="G">Dukkaraṁ durabhisambhavañcetaṁ;</div> </td> </tr> <tr> <td> <div class="G">Atha no upakkhaṭassa yaññassa,</div> </td> </tr> <tr> <td> <div class="G">Kasmā karosi vikkhepaṁ.</div> </td> </tr> </table> </div>
</div>
<div class="q" id="p_23J_2362"> <div class="divNumber">1030.</div> <div class="p"> <table class="singleColumn"> <tr> <td> <div class="pN">2362</div> <div class="G">Sabbe vajanti sugatiṁ,</div> </td> </tr> <tr> <td> <div class="G">Ye yajanti yepi yājenti;</div> </td> </tr> <tr> <td> <div class="G">Ye cāpi anumodanti,</div> </td> </tr> <tr> <td> <div class="G">Yajantānaṁ edisaṁ mahāyaññaṁ”.</div> </td> </tr> </table> </div>
</div>
<div class="q" id="p_23J_2363"> <div class="divNumber">1031.</div> <div class="p"> <table class="singleColumn"> <tr> <td> <div class="pN">2363</div> <div class="G">“Yadi kira yajitvā puttehi,</div> </td> </tr> <tr> <td> <div class="G">Devalokaṁ ito cutā yanti;</div> </td> </tr> <tr> <td> <div class="G">Brāhmaṇo tāva yajatu,</div> </td> </tr> <tr> <td> <div class="G">Pacchāpi yajasi tuvaṁ rājā.</div> </td> </tr> </table> </div>
</div>
<div class="q" id="p_23J_2364"> <div class="divNumber">1032.</div> <div class="p"> <table class="singleColumn"> <tr> <td> <div class="pN">2364</div> <div class="G">Yadi kira yajitvā puttehi,</div> </td> </tr> <tr> <td> <div class="G">Devalokaṁ ito cutā yanti;</div> </td> </tr> <tr> <td> <div class="G">Esveva khaṇḍahālo,</div> </td> </tr> <tr> <td> <div class="G">Yajataṁ sakehi puttehi.</div> </td> </tr> </table> </div>
</div>
<div class="q" id="p_23J_2365"> <div class="divNumber">1033.</div> <div class="p"> <table class="singleColumn"> <tr> <td> <div class="pN">2365</div> <div class="G">Evaṁ jānanto khaṇḍahālo,</div> </td> </tr> <tr> <td> <div class="G">kiṁ puttake na ghātesi;</div> </td> </tr> <tr> <td> <div class="G">Sabbañca ñātijanaṁ,</div> </td> </tr> <tr> <td> <div class="G">attānañca na ghātesi.</div> </td> </tr> </table> </div>
</div>
<div class="q" id="p_23J_2366"> <div class="divNumber">1034.</div> <div class="p"> <table class="singleColumn"> <tr> <td> <div class="pN">2366</div> <div class="G">Sabbe vajanti nirayaṁ,</div> </td> </tr> <tr> <td> <div class="G">Ye yajanti yepi yājenti;</div> </td> </tr> <tr> <td> <div class="G">Ye cāpi anumodanti,</div> </td> </tr> <tr> <td> <div class="G">Yajantānaṁ edisaṁ mahāyaññaṁ.</div> </td> </tr> </table> </div>
</div>
<div class="q" id="p_23J_2367"> <div class="divNumber">1035.</div> <div class="p"> <table class="singleColumn"> <tr> <td> <div class="pN">2367</div> <div class="G">Sace hi so sujjhati yo hanāti,</div> </td> </tr> <tr> <td> <div class="G">Hatopi so saggamupeti ṭhānaṁ;</div> </td> </tr> <tr> <td> <div class="G">Bhovādi bhovādina mārayeyyuṁ,</div> </td> </tr> <tr> <td> <div class="G">Ye cāpi tesaṁ abhisaddaheyyuṁ.</div> </td> </tr> </table> </div>
</div>
<div class="q" id="p_23J_2368"> <div class="divNumber">1036.</div> <div class="p"> <table class="singleColumn"> <tr> <td> <div class="pN">2368</div> <div class="G">Kathañca kira puttakāmāyo,</div> </td> </tr> <tr> <td> <div class="G">Gahapatayo gharaṇiyo ca;</div> </td> </tr> <tr> <td> <div class="G">Nagaramhi na uparavanti rājānaṁ,</div> </td> </tr> <tr> <td> <div class="G">‘Mā ghātayi orasaṁ puttaṁ’.</div> </td> </tr> </table> </div>
</div>
<div class="q" id="p_23J_2369"> <div class="divNumber">1037.</div> <div class="p"> <table class="singleColumn"> <tr> <td> <div class="pN">2369</div> <div class="G">Kathañca kira puttakāmāyo,</div> </td> </tr> <tr> <td> <div class="G">Gahapatayo gharaṇiyo ca;</div> </td> </tr> <tr> <td> <div class="G">Nagaramhi na uparavanti rājānaṁ,</div> </td> </tr> <tr> <td> <div class="G">‘Mā ghātayi atrajaṁ puttaṁ’.</div> </td> </tr> </table> </div>
</div>
<div class="q" id="p_23J_2370"> <div class="divNumber">1038.</div> <div class="p"> <table class="singleColumn"> <tr> <td> <div class="pN">2370</div> <div class="G">Rañño camhi atthakāmo,</div> </td> </tr> <tr> <td> <div class="G">Hito ca sabbajanapadassa;</div> </td> </tr> <tr> <td> <div class="G">Na koci assa paṭighaṁ,</div> </td> </tr> <tr> <td> <div class="G">Mayā jānapado na pavedeti.</div> </td> </tr> </table> </div>
</div>
<div class="q" id="p_23J_2371"> <div class="divNumber">1039.</div> <div class="p"> <table class="singleColumn"> <tr> <td> <div class="pN">2371</div> <div class="G">Gacchatha vo gharaṇiyo,</div> </td> </tr> <tr> <td> <div class="G">Tātañca vadetha khaṇḍahālañca;</div> </td> </tr> <tr> <td> <div class="G">‘Mā ghātetha kumāre,</div> </td> </tr> <tr> <td> <div class="G">Adūsake sīhasaṅkāse’.</div> </td> </tr> </table> </div>
</div>
<div class="q" id="p_23J_2372"> <div class="divNumber">1040.</div> <div class="p"> <table class="singleColumn"> <tr> <td> <div class="pN">2372</div> <div class="G">Gacchatha vo gharaṇiyo,</div> </td> </tr> <tr> <td> <div class="G">Tātañca vadetha khaṇḍahālañca;</div> </td> </tr> <tr> <td> <div class="G">‘Mā ghātetha kumāre,</div> </td> </tr> <tr> <td> <div class="G">Apekkhite sabbalokassa’.</div> </td> </tr> </table> </div>
</div>
<div class="q" id="p_23J_2373"> <div class="divNumber">1041.</div> <div class="p"> <table class="singleColumn"> <tr> <td> <div class="pN">2373</div> <div class="G">Yannūnāhaṁ jāyeyyaṁ,</div> </td> </tr> <tr> <td> <div class="G">Rathakārakulesu vā;</div> </td> </tr> <tr> <td> <div class="G">Pukkusakulesu vā vessesu vā jāyeyyaṁ,</div> </td> </tr> <tr> <td> <div class="G">Na hajja maṁ rāja yaññe ghāteyya”.</div> </td> </tr> </table> </div>
</div>
<div class="q" id="p_23J_2374"> <div class="divNumber">1042.</div> <div class="p"> <table class="singleColumn"> <tr> <td> <div class="pN">2374</div> <div class="G">“Sabbā sīmantiniyo gacchatha,</div> </td> </tr> <tr> <td> <div class="G">Ayyassa khaṇḍahālassa;</div> </td> </tr> <tr> <td> <div class="G">Pādesu nipatatha,</div> </td> </tr> <tr> <td> <div class="G">Aparādhāhaṁ na passāmi.</div> </td> </tr> </table> </div>
</div>
<div class="q" id="p_23J_2375"> <div class="divNumber">1043.</div> <div class="p"> <table class="singleColumn"> <tr> <td> <div class="pN">2375</div> <div class="G">Sabbā sīmantiniyo gacchatha,</div> </td> </tr> <tr> <td> <div class="G">Ayyassa khaṇḍahālassa;</div> </td> </tr> <tr> <td> <div class="G">Pādesu nipatatha,</div> </td> </tr> <tr> <td> <div class="G">Kinte bhante mayaṁ adūsema”.</div> </td> </tr> </table> </div>
</div>
<div class="q" id="p_23J_2376"> <div class="divNumber">1044.</div> <div class="p"> <table class="singleColumn"> <tr> <td> <div class="pN">2376</div> <div class="G">Kapaṇā vilapati selā,</div> </td> </tr> <tr> <td> <div class="G">Disvāna bhātare upanītatte;</div> </td> </tr> <tr> <td> <div class="G">“Yañño kira me ukkhipito,</div> </td> </tr> <tr> <td> <div class="G">Tātena saggakāmena”.</div> </td> </tr> </table> </div>
</div>
<div class="q" id="p_23J_2377"> <div class="divNumber">1045.</div> <div class="p"> <table class="singleColumn"> <tr> <td> <div class="pN">2377</div> <div class="G">Āvatti parivatti ca,</div> </td> </tr> <tr> <td> <div class="G">vasulo sammukhā rañño;</div> </td> </tr> <tr> <td> <div class="G">“Mā no pitaraṁ avadhi,</div> </td> </tr> <tr> <td> <div class="G">daharamhāyobbanaṁ pattā”.</div> </td> </tr> </table> </div>
</div>
<div class="q" id="p_23J_2378"> <div class="divNumber">1046.</div> <div class="p"> <table class="singleColumn"> <tr> <td> <div class="pN">2378</div> <div class="G">“Eso te vasula pitā,</div> </td> </tr> <tr> <td> <div class="G">Samehi pitarā saha;</div> </td> </tr> <tr> <td> <div class="G">Dukkhaṁ kho me janayasi,</div> </td> </tr> <tr> <td> <div class="G">Vilapanto antepurasmiṁ;</div> </td> </tr> <tr> <td> <div class="G">Muñcetha dāni kumāre,</div> </td> </tr> <tr> <td> <div class="G">Alampi me hotu puttayaññena”.</div> </td> </tr> </table> </div>
</div>
<div class="q" id="p_23J_2379"> <div class="divNumber">1047.</div> <div class="p"> <table class="singleColumn"> <tr> <td> <div class="pN">2379</div> <div class="G">“Pubbeva khosi me vutto,</div> </td> </tr> <tr> <td> <div class="G">Dukkaraṁ durabhisambhavañcetaṁ;</div> </td> </tr> <tr> <td> <div class="G">Atha no upakkhaṭassa yaññassa,</div> </td> </tr> <tr> <td> <div class="G">Kasmā karosi vikkhepaṁ.</div> </td> </tr> </table> </div>
</div>
<div class="q" id="p_23J_2380"> <div class="divNumber">1048.</div> <div class="p"> <table class="singleColumn"> <tr> <td> <div class="pN">2380</div> <div class="G">Sabbe vajanti sugatiṁ,</div> </td> </tr> <tr> <td> <div class="G">Ye yajanti yepi yājenti;</div> </td> </tr> <tr> <td> <div class="G">Ye cāpi anumodanti,</div> </td> </tr> <tr> <td> <div class="G">Yajantānaṁ edisaṁ mahāyaññaṁ.</div> </td> </tr> </table> </div>
</div>
<div class="q" id="p_23J_2381"> <div class="divNumber">1049.</div> <div class="p"> <table class="singleColumn"> <tr> <td> <div class="pN">2381</div> <div class="G">Sabbaratanassa yañño upakkhaṭo,</div> </td> </tr> <tr> <td> <div class="G">Ekarāja tava paṭiyatto;</div> </td> </tr> <tr> <td> <div class="G">Abhinikkhamassu deva,</div> </td> </tr> <tr> <td> <div class="G">Saggaṁ gato tvaṁ pamodissasi”.</div> </td> </tr> </table> </div>
</div>
<div class="q" id="p_23J_2382"> <div class="divNumber">1050.</div> <div class="p"> <table class="singleColumn"> <tr> <td> <div class="pN">2382</div> <div class="G">Daharā sattasatā etā,</div> </td> </tr> <tr> <td> <div class="G">Candakumārassa bhariyāyo;</div> </td> </tr> <tr> <td> <div class="G">Kese pakiritvāna,</div> </td> </tr> <tr> <td> <div class="G">Rodantiyo maggamanuyāyisuṁ.</div> </td> </tr> </table> </div>
</div>
<div class="q" id="p_23J_2383"> <div class="divNumber">1051.</div> <div class="p"> <table class="singleColumn"> <tr> <td> <div class="pN">2383</div> <div class="G">Aparā pana sokena,</div> </td> </tr> <tr> <td> <div class="G">Nikkhantā nandane viya devā;</div> </td> </tr> <tr> <td> <div class="G">Kese pakiritvāna,</div> </td> </tr> <tr> <td> <div class="G">Rodantiyo maggamanuyāyiṁsu.</div> </td> </tr> </table> </div>
</div>
<div class="q" id="p_23J_2384"> <div class="divNumber">1052.</div> <div class="p"> <table class="singleColumn"> <tr> <td> <div class="pN">2384</div> <div class="G">“Kāsikasucivatthadharā,</div> </td> </tr> <tr> <td> <div class="G">Kuṇḍalino agalucandanavilittā;</div> </td> </tr> <tr> <td> <div class="G">Niyyanti candasūriyā,</div> </td> </tr> <tr> <td> <div class="G">Yaññatthāya ekarājassa.</div> </td> </tr> </table> </div>
</div>
<div class="q" id="p_23J_2385"> <div class="divNumber">1053.</div> <div class="p"> <table class="singleColumn"> <tr> <td> <div class="pN">2385</div> <div class="G">Kāsikasucivatthadharā,</div> </td> </tr> <tr> <td> <div class="G">Kuṇḍalino agalucandanavilittā;</div> </td> </tr> <tr> <td> <div class="G">Niyyanti candasūriyā,</div> </td> </tr> <tr> <td> <div class="G">Mātu katvā hadayasokaṁ.</div> </td> </tr> </table> </div>
</div>
<div class="q" id="p_23J_2386"> <div class="divNumber">1054.</div> <div class="p"> <table class="singleColumn"> <tr> <td> <div class="pN">2386</div> <div class="G">Kāsikasucivatthadharā,</div> </td> </tr> <tr> <td> <div class="G">Kuṇḍalino agalucandanavilittā;</div> </td> </tr> <tr> <td> <div class="G">Niyyanti candasūriyā,</div> </td> </tr> <tr> <td> <div class="G">Janassa katvā hadayasokaṁ.</div> </td> </tr> </table> </div>
</div>
<div class="q" id="p_23J_2387"> <div class="divNumber">1055.</div> <div class="p"> <table class="singleColumn"> <tr> <td> <div class="pN">2387</div> <div class="G">Maṁsarasabhojanā nhāpakasunhāpitā,</div> </td> </tr> <tr> <td> <div class="G">Kuṇḍalino agalucandanavilittā;</div> </td> </tr> <tr> <td> <div class="G">Niyyanti candasūriyā,</div> </td> </tr> <tr> <td> <div class="G">Yaññatthāya ekarājassa.</div> </td> </tr> </table> </div>
</div>
<div class="q" id="p_23J_2388"> <div class="divNumber">1056.</div> <div class="p"> <table class="singleColumn"> <tr> <td> <div class="pN">2388</div> <div class="G">Maṁsarasabhojanā nhāpakasunhāpitā,</div> </td> </tr> <tr> <td> <div class="G">Kuṇḍalino agalucandanavilittā;</div> </td> </tr> <tr> <td> <div class="G">Niyyanti candasūriyā,</div> </td> </tr> <tr> <td> <div class="G">Mātu katvā hadayasokaṁ.</div> </td> </tr> </table> </div>
</div>
<div class="q" id="p_23J_2389"> <div class="divNumber">1057.</div> <div class="p"> <table class="singleColumn"> <tr> <td> <div class="pN">2389</div> <div class="G">Maṁsarasabhojanā nhāpakasunhāpitā,</div> </td> </tr> <tr> <td> <div class="G">Kuṇḍalino agalucandanavilittā;</div> </td> </tr> <tr> <td> <div class="G">Niyyanti candasūriyā,</div> </td> </tr> <tr> <td> <div class="G">Janassa katvā hadayasokaṁ.</div> </td> </tr> </table> </div>
</div>
<div class="q" id="p_23J_2390"> <div class="divNumber">1058.</div> <div class="p"> <table class="singleColumn"> <tr> <td> <div class="pN">2390</div> <div class="G">Yassu pubbe hatthivaradhuragate,</div> </td> </tr> <tr> <td> <div class="G">Hatthīhi anuvajanti;</div> </td> </tr> <tr> <td> <div class="G">Tyajja candasūriyā,</div> </td> </tr> <tr> <td> <div class="G">Ubhova pattikā yanti.</div> </td> </tr> </table> </div>
</div>
<div class="q" id="p_23J_2391"> <div class="divNumber">1059.</div> <div class="p"> <table class="singleColumn"> <tr> <td> <div class="pN">2391</div> <div class="G">Yassu pubbe assavaradhuragate,</div> </td> </tr> <tr> <td> <div class="G">Assehi anuvajanti;</div> </td> </tr> <tr> <td> <div class="G">Tyajja candasūriyā,</div> </td> </tr> <tr> <td> <div class="G">Ubhova pattikā yanti.</div> </td> </tr> </table> </div>
</div>
<div class="q" id="p_23J_2392"> <div class="divNumber">1060.</div> <div class="p"> <table class="singleColumn"> <tr> <td> <div class="pN">2392</div> <div class="G">Yassu pubbe rathavaradhuragate,</div> </td> </tr> <tr> <td> <div class="G">Rathehi anuvajanti;</div> </td> </tr> <tr> <td> <div class="G">Tyajja candasūriyā,</div> </td> </tr> <tr> <td> <div class="G">Ubhova pattikā yanti.</div> </td> </tr> </table> </div>
</div>
<div class="q" id="p_23J_2393"> <div class="divNumber">1061.</div> <div class="p"> <table class="singleColumn"> <tr> <td> <div class="pN">2393</div> <div class="G">Yehissu pubbe niyyaṁsu,</div> </td> </tr> <tr> <td> <div class="G">Tapanīyakappanehi turaṅgehi;</div> </td> </tr> <tr> <td> <div class="G">Tyajja candasūriyā,</div> </td> </tr> <tr> <td> <div class="G">Ubhova pattikā yanti”.</div> </td> </tr> </table> </div>
</div>
<div class="q" id="p_23J_2394"> <div class="divNumber">1062.</div> <div class="p"> <table class="singleColumn"> <tr> <td> <div class="pN">2394</div> <div class="G">“Yadi sakuṇi maṁsamicchasi,</div> </td> </tr> <tr> <td> <div class="G">Ḍayassu pubbena pupphavatiyā;</div> </td> </tr> <tr> <td> <div class="G">Yajatettha ekarājā,</div> </td> </tr> <tr> <td> <div class="G">Sammūḷho catūhi puttehi.</div> </td> </tr> </table> </div>
</div>
<div class="q" id="p_23J_2395"> <div class="divNumber">1063.</div> <div class="p"> <table class="singleColumn"> <tr> <td> <div class="pN">2395</div> <div class="G">Yadi sakuṇi maṁsamicchasi,</div> </td> </tr> <tr> <td> <div class="G">Ḍayassu pubbena pupphavatiyā;</div> </td> </tr> <tr> <td> <div class="G">Yajatettha ekarājā,</div> </td> </tr> <tr> <td> <div class="G">Sammūḷho catūhi kaññāhi.</div> </td> </tr> </table> </div>
</div>
<div class="q" id="p_23J_2396"> <div class="divNumber">1064.</div> <div class="p"> <table class="singleColumn"> <tr> <td> <div class="pN">2396</div> <div class="G">Yadi sakuṇi maṁsamicchasi,</div> </td> </tr> <tr> <td> <div class="G">Ḍayassu pubbena pupphavatiyā;</div> </td> </tr> <tr> <td> <div class="G">Yajatettha ekarājā,</div> </td> </tr> <tr> <td> <div class="G">Sammūḷho catūhi mahesīhi.</div> </td> </tr> </table> </div>
</div>
<div class="q" id="p_23J_2397"> <div class="divNumber">1065.</div> <div class="p"> <table class="singleColumn"> <tr> <td> <div class="pN">2397</div> <div class="G">Yadi sakuṇi maṁsamicchasi,</div> </td> </tr> <tr> <td> <div class="G">Ḍayassu pubbena pupphavatiyā;</div> </td> </tr> <tr> <td> <div class="G">Yajatettha ekarājā,</div> </td> </tr> <tr> <td> <div class="G">Sammūḷho catūhi gahapatīhi.</div> </td> </tr> </table> </div>
</div>
<div class="q" id="p_23J_2398"> <div class="divNumber">1066.</div> <div class="p"> <table class="singleColumn"> <tr> <td> <div class="pN">2398</div> <div class="G">Yadi sakuṇi maṁsamicchasi,</div> </td> </tr> <tr> <td> <div class="G">Ḍayassu pubbena pupphavatiyā;</div> </td> </tr> <tr> <td> <div class="G">Yajatettha ekarājā,</div> </td> </tr> <tr> <td> <div class="G">Sammūḷho catūhi hatthīhi.</div> </td> </tr> </table> </div>
</div>
<div class="q" id="p_23J_2399"> <div class="divNumber">1067.</div> <div class="p"> <table class="singleColumn"> <tr> <td> <div class="pN">2399</div> <div class="G">Yadi sakuṇi maṁsamicchasi,</div> </td> </tr> <tr> <td> <div class="G">Ḍayassu pubbena pupphavatiyā;</div> </td> </tr> <tr> <td> <div class="G">Yajatettha ekarājā,</div> </td> </tr> <tr> <td> <div class="G">Sammūḷho catūhi assehi.</div> </td> </tr> </table> </div>
</div>
<div class="q" id="p_23J_2400"> <div class="divNumber">1068.</div> <div class="p"> <table class="singleColumn"> <tr> <td> <div class="pN">2400</div> <div class="G">Yadi sakuṇi maṁsamicchasi,</div> </td> </tr> <tr> <td> <div class="G">Ḍayassu pubbena pupphavatiyā;</div> </td> </tr> <tr> <td> <div class="G">Yajatettha ekarājā,</div> </td> </tr> <tr> <td> <div class="G">Sammūḷho catūhi usabhehi.</div> </td> </tr> </table> </div>
</div>
<div class="q" id="p_23J_2401"> <div class="divNumber">1069.</div> <div class="p"> <table class="singleColumn"> <tr> <td> <div class="pN">2401</div> <div class="G">Yadi sakuṇi maṁsamicchasi,</div> </td> </tr> <tr> <td> <div class="G">Ḍayassu pubbena pupphavatiyā;</div> </td> </tr> <tr> <td> <div class="G">Yajatettha ekarājā,</div> </td> </tr> <tr> <td> <div class="G">Sammūḷho sabbacatukkena.</div> </td> </tr> </table> </div>
</div>
<div class="q" id="p_23J_2402"> <div class="divNumber">1070.</div> <div class="p"> <table class="singleColumn"> <tr> <td> <div class="pN">2402</div> <div class="G">Ayamassa pāsādo,</div> </td> </tr> <tr> <td> <div class="G">Idaṁ antepuraṁ suramaṇīyaṁ;</div> </td> </tr> <tr> <td> <div class="G">Tedāni ayyaputtā,</div> </td> </tr> <tr> <td> <div class="G">Cattāro vadhāya ninnītā.</div> </td> </tr> </table> </div>
</div>
<div class="q" id="p_23J_2403"> <div class="divNumber">1071.</div> <div class="p"> <table class="singleColumn"> <tr> <td> <div class="pN">2403</div> <div class="G">Idamassa kūṭāgāraṁ,</div> </td> </tr> <tr> <td> <div class="G">Sovaṇṇaṁ pupphamalyavikiṇṇaṁ;</div> </td> </tr> <tr> <td> <div class="G">Tedāni ayyaputtā,</div> </td> </tr> <tr> <td> <div class="G">Cattāro vadhāya ninnītā.</div> </td> </tr> </table> </div>
</div>
<div class="q" id="p_23J_2404"> <div class="divNumber">1072.</div> <div class="p"> <table class="singleColumn"> <tr> <td> <div class="pN">2404</div> <div class="G">Idamassa uyyānaṁ,</div> </td> </tr> <tr> <td> <div class="G">Supupphitaṁ sabbakālikaṁ rammaṁ;</div> </td> </tr> <tr> <td> <div class="G">Tedāni ayyaputtā,</div> </td> </tr> <tr> <td> <div class="G">Cattāro vadhāya ninnītā.</div> </td> </tr> </table> </div>
</div>
<div class="q" id="p_23J_2405"> <div class="divNumber">1073.</div> <div class="p"> <table class="singleColumn"> <tr> <td> <div class="pN">2405</div> <div class="G">Idamassa asokavanaṁ,</div> </td> </tr> <tr> <td> <div class="G">Supupphitaṁ sabbakālikaṁ rammaṁ;</div> </td> </tr> <tr> <td> <div class="G">Tedāni ayyaputtā,</div> </td> </tr> <tr> <td> <div class="G">Cattāro vadhāya ninnītā.</div> </td> </tr> </table> </div>
</div>
<div class="q" id="p_23J_2406"> <div class="divNumber">1074.</div> <div class="p"> <table class="singleColumn"> <tr> <td> <div class="pN">2406</div> <div class="G">Idamassa kaṇikāravanaṁ,</div> </td> </tr> <tr> <td> <div class="G">Supupphitaṁ sabbakālikaṁ rammaṁ;</div> </td> </tr> <tr> <td> <div class="G">Tedāni ayyaputtā,</div> </td> </tr> <tr> <td> <div class="G">Cattāro vadhāya ninnītā.</div> </td> </tr> </table> </div>
</div>
<div class="q" id="p_23J_2407"> <div class="divNumber">1075.</div> <div class="p"> <table class="singleColumn"> <tr> <td> <div class="pN">2407</div> <div class="G">Idamassa pāṭalivanaṁ,</div> </td> </tr> <tr> <td> <div class="G">Supupphitaṁ sabbakālikaṁ rammaṁ;</div> </td> </tr> <tr> <td> <div class="G">Tedāni ayyaputtā,</div> </td> </tr> <tr> <td> <div class="G">Cattāro vadhāya ninnītā.</div> </td> </tr> </table> </div>
</div>
<div class="q" id="p_23J_2408"> <div class="divNumber">1076.</div> <div class="p"> <table class="singleColumn"> <tr> <td> <div class="pN">2408</div> <div class="G">Idamassa ambavanaṁ,</div> </td> </tr> <tr> <td> <div class="G">Supupphitaṁ sabbakālikaṁ rammaṁ;</div> </td> </tr> <tr> <td> <div class="G">Tedāni ayyaputtā,</div> </td> </tr> <tr> <td> <div class="G">Cattāro vadhāya ninnītā.</div> </td> </tr> </table> </div>
</div>
<div class="q" id="p_23J_2409"> <div class="divNumber">1077.</div> <div class="p"> <table class="singleColumn"> <tr> <td> <div class="pN">2409</div> <div class="G">Ayamassa pokkharaṇī,</div> </td> </tr> <tr> <td> <div class="G">Sañchannā padumapuṇḍarīkehi;</div> </td> </tr> <tr> <td> <div class="G">Nāvā ca sovaṇṇavikatā,</div> </td> </tr> <tr> <td> <div class="G">Pupphavalliyā cittā suramaṇīyā;</div> </td> </tr> <tr> <td> <div class="G">Tedāni ayyaputtā,</div> </td> </tr> <tr> <td> <div class="G">Cattāro vadhāya ninnītā.</div> </td> </tr> </table> </div>
</div>
<div class="q" id="p_23J_2410"> <div class="divNumber">1078.</div> <div class="p"> <table class="singleColumn"> <tr> <td> <div class="pN">2410</div> <div class="G">Idamassa hatthiratanaṁ,</div> </td> </tr> <tr> <td> <div class="G">Erāvaṇo gajo balī dantī;</div> </td> </tr> <tr> <td> <div class="G">Tedāni ayyaputtā,</div> </td> </tr> <tr> <td> <div class="G">Cattāro vadhāya ninnītā.</div> </td> </tr> </table> </div>
</div>
<div class="q" id="p_23J_2411"> <div class="divNumber">1079.</div> <div class="p"> <table class="singleColumn"> <tr> <td> <div class="pN">2411</div> <div class="G">Idamassa assaratanaṁ,</div> </td> </tr> <tr> <td> <div class="G">ekakhuro asso;</div> </td> </tr> <tr> <td> <div class="G">Tedāni ayyaputtā,</div> </td> </tr> <tr> <td> <div class="G">cattāro vadhāya ninnītā.</div> </td> </tr> </table> </div>
</div>
<div class="q" id="p_23J_2412"> <div class="divNumber">1080.</div> <div class="p"> <table class="singleColumn"> <tr> <td> <div class="pN">2412</div> <div class="G">Ayamassa assaratho,</div> </td> </tr> <tr> <td> <div class="G">Sāḷiya nigghoso subho ratanavicitto;</div> </td> </tr> <tr> <td> <div class="G">Yatthassu ayyaputtā,</div> </td> </tr> <tr> <td> <div class="G">Sobhiṁsu nandane viya devā;</div> </td> </tr> <tr> <td> <div class="G">Tedāni ayyaputtā,</div> </td> </tr> <tr> <td> <div class="G">Cattāro vadhāya ninnītā.</div> </td> </tr> </table> </div>
</div>
<div class="q" id="p_23J_2413"> <div class="divNumber">1081.</div> <div class="p"> <table class="singleColumn"> <tr> <td> <div class="pN">2413</div> <div class="G">Kathaṁ nāma sāmasamasundarehi,</div> </td> </tr> <tr> <td> <div class="G">Candanamudukagattehi;</div> </td> </tr> <tr> <td> <div class="G">Rājā yajissate yaññaṁ,</div> </td> </tr> <tr> <td> <div class="G">Sammūḷho catūhi puttehi.</div> </td> </tr> </table> </div>
</div>
<div class="q" id="p_23J_2414"> <div class="divNumber">1082.</div> <div class="p"> <table class="singleColumn"> <tr> <td> <div class="pN">2414</div> <div class="G">Kathaṁ nāma sāmasamasundarāhi,</div> </td> </tr> <tr> <td> <div class="G">Candanamudukagattāhi;</div> </td> </tr> <tr> <td> <div class="G">Rājā yajissate yaññaṁ,</div> </td> </tr> <tr> <td> <div class="G">Sammūḷho catūhi kaññāhi.</div> </td> </tr> </table> </div>
</div>
<div class="q" id="p_23J_2415"> <div class="divNumber">1083.</div> <div class="p"> <table class="singleColumn"> <tr> <td> <div class="pN">2415</div> <div class="G">Kathaṁ nāma sāmasamasundarāhi,</div> </td> </tr> <tr> <td> <div class="G">Candanamudukagattāhi;</div> </td> </tr> <tr> <td> <div class="G">Rājā yajissate yaññaṁ,</div> </td> </tr> <tr> <td> <div class="G">Sammūḷho catūhi mahesīhi.</div> </td> </tr> </table> </div>
</div>
<div class="q" id="p_23J_2416"> <div class="divNumber">1084.</div> <div class="p"> <table class="singleColumn"> <tr> <td> <div class="pN">2416</div> <div class="G">Kathaṁ nāma sāmasamasundarehi,</div> </td> </tr> <tr> <td> <div class="G">Candanamudukagattehi;</div> </td> </tr> <tr> <td> <div class="G">Rājā yajissate yaññaṁ,</div> </td> </tr> <tr> <td> <div class="G">Sammūḷho catūhi gahapatīhi.</div> </td> </tr> </table> </div>
</div>
<div class="q" id="p_23J_2417"> <div class="divNumber">1085.</div> <div class="p"> <table class="singleColumn"> <tr> <td> <div class="pN">2417</div> <div class="G">Yathā honti gāmanigamā,</div> </td> </tr> <tr> <td> <div class="G">Suññā amanussakā brahāraññā;</div> </td> </tr> <tr> <td> <div class="G">Tathā hessati pupphavatiyā,</div> </td> </tr> <tr> <td> <div class="G">Yiṭṭhesu candasūriyesu”.</div> </td> </tr> </table> </div>
</div>
<div class="q" id="p_23J_2418"> <div class="divNumber">1086.</div> <div class="p"> <table class="singleColumn"> <tr> <td> <div class="pN">2418</div> <div class="G">“Ummattikā bhavissāmi,</div> </td> </tr> <tr> <td> <div class="G">Bhūnahatā paṁsunā ca parikiṇṇā;</div> </td> </tr> <tr> <td> <div class="G">Sace candavaraṁ hanti,</div> </td> </tr> <tr> <td> <div class="G">Pāṇā me deva rujjhanti.</div> </td> </tr> </table> </div>
</div>
<div class="q" id="p_23J_2419"> <div class="divNumber">1087.</div> <div class="p"> <table class="singleColumn"> <tr> <td> <div class="pN">2419</div> <div class="G">Ummattikā bhavissāmi,</div> </td> </tr> <tr> <td> <div class="G">Bhūnahatā paṁsunā ca parikiṇṇā;</div> </td> </tr> <tr> <td> <div class="G">Sace sūriyavaraṁ hanti,</div> </td> </tr> <tr> <td> <div class="G">Pāṇā me deva rujjhanti”.</div> </td> </tr> </table> </div>
</div>
<div class="q" id="p_23J_2420"> <div class="divNumber">1088.</div> <div class="p"> <table class="singleColumn"> <tr> <td> <div class="pN">2420</div> <div class="G">“Kinnumā na ramāpeyyuṁ,</div> </td> </tr> <tr> <td> <div class="G">Aññamaññaṁ piyaṁvadā;</div> </td> </tr> <tr> <td> <div class="G">Ghaṭṭikā uparikkhī ca,</div> </td> </tr> <tr> <td> <div class="G">Pokkharaṇī ca bhārikā;</div> </td> </tr> <tr> <td> <div class="G">Candasūriyesu naccantiyo,</div> </td> </tr> <tr> <td> <div class="G">Samā tāsaṁ na vijjati”.</div> </td> </tr> </table> </div>
</div>
<div class="q" id="p_23J_2421"> <div class="divNumber">1089.</div> <div class="p"> <table class="singleColumn"> <tr> <td> <div class="pN">2421</div> <div class="G">“Imaṁ mayhaṁ hadayasokaṁ,</div> </td> </tr> <tr> <td> <div class="G">Paṭimuñcatu khaṇḍahāla tava mātā;</div> </td> </tr> <tr> <td> <div class="G">Yo mayhaṁ hadayasoko,</div> </td> </tr> <tr> <td> <div class="G">Candamhi vadhāya ninnīte.</div> </td> </tr> </table> </div>
</div>
<div class="q" id="p_23J_2422"> <div class="divNumber">1090.</div> <div class="p"> <table class="singleColumn"> <tr> <td> <div class="pN">2422</div> <div class="G">Imaṁ mayhaṁ hadayasokaṁ,</div> </td> </tr> <tr> <td> <div class="G">Paṭimuñcatu khaṇḍahāla tava mātā;</div> </td> </tr> <tr> <td> <div class="G">Yo mayhaṁ hadayasoko,</div> </td> </tr> <tr> <td> <div class="G">Sūriyamhi vadhāya ninnīte.</div> </td> </tr> </table> </div>
</div>
<div class="q" id="p_23J_2423"> <div class="divNumber">1091.</div> <div class="p"> <table class="singleColumn"> <tr> <td> <div class="pN">2423</div> <div class="G">Imaṁ mayhaṁ hadayasokaṁ,</div> </td> </tr> <tr> <td> <div class="G">Paṭimuñcatu khaṇḍahāla tava jāyā;</div> </td> </tr> <tr> <td> <div class="G">Yo mayhaṁ hadayasoko,</div> </td> </tr> <tr> <td> <div class="G">Candamhi vadhāya ninnīte.</div> </td> </tr> </table> </div>
</div>
<div class="q" id="p_23J_2424"> <div class="divNumber">1092.</div> <div class="p"> <table class="singleColumn"> <tr> <td> <div class="pN">2424</div> <div class="G">Imaṁ mayhaṁ hadayasokaṁ,</div> </td> </tr> <tr> <td> <div class="G">Paṭimuñcatu khaṇḍahāla tava jāyā;</div> </td> </tr> <tr> <td> <div class="G">Yo mayhaṁ hadayasoko,</div> </td> </tr> <tr> <td> <div class="G">Sūriyamhi vadhāya ninnīte.</div> </td> </tr> </table> </div>
</div>
<div class="q" id="p_23J_2425"> <div class="divNumber">1093.</div> <div class="p"> <table class="singleColumn"> <tr> <td> <div class="pN">2425</div> <div class="G">Mā ca putte mā ca patiṁ,</div> </td> </tr> <tr> <td> <div class="G">Addakkhi khaṇḍahāla tava mātā;</div> </td> </tr> <tr> <td> <div class="G">Yo ghātesi kumāre,</div> </td> </tr> <tr> <td> <div class="G">Adūsake sīhasaṅkāse.</div> </td> </tr> </table> </div>
</div>
<div class="q" id="p_23J_2426"> <div class="divNumber">1094.</div> <div class="p"> <table class="singleColumn"> <tr> <td> <div class="pN">2426</div> <div class="G">Mā ca putte mā ca patiṁ,</div> </td> </tr> <tr> <td> <div class="G">Addakkhi khaṇḍahāla tava mātā;</div> </td> </tr> <tr> <td> <div class="G">Yo ghātesi kumāre,</div> </td> </tr> <tr> <td> <div class="G">Apekkhite sabbalokassa.</div> </td> </tr> </table> </div>
</div>
<div class="q" id="p_23J_2427"> <div class="divNumber">1095.</div> <div class="p"> <table class="singleColumn"> <tr> <td> <div class="pN">2427</div> <div class="G">Mā ca putte mā ca patiṁ,</div> </td> </tr> <tr> <td> <div class="G">Addakkhi khaṇḍahāla tava jāyā;</div> </td> </tr> <tr> <td> <div class="G">Yo ghātesi kumāre,</div> </td> </tr> <tr> <td> <div class="G">Adūsake sīhasaṅkāse.</div> </td> </tr> </table> </div>
</div>
<div class="q" id="p_23J_2428"> <div class="divNumber">1096.</div> <div class="p"> <table class="singleColumn"> <tr> <td> <div class="pN">2428</div> <div class="G">Mā ca putte mā ca patiṁ,</div> </td> </tr> <tr> <td> <div class="G">Addakkhi khaṇḍahāla tava jāyā;</div> </td> </tr> <tr> <td> <div class="G">Yo ghātesi kumāre,</div> </td> </tr> <tr> <td> <div class="G">Apekkhite sabbalokassa”.</div> </td> </tr> </table> </div>
</div>
<div class="q" id="p_23J_2429"> <div class="divNumber">1097.</div> <div class="p"> <table class="singleColumn"> <tr> <td> <div class="pN">2429</div> <div class="G">“Mā no deva avadhi,</div> </td> </tr> <tr> <td> <div class="G">Dāse no dehi khaṇḍahālassa;</div> </td> </tr> <tr> <td> <div class="G">Api nigaḷabandhakāpi,</div> </td> </tr> <tr> <td> <div class="G">Hatthī asse ca pālema.</div> </td> </tr> </table> </div>
</div>
<div class="q" id="p_23J_2430"> <div class="divNumber">1098.</div> <div class="p"> <table class="singleColumn"> <tr> <td> <div class="pN">2430</div> <div class="G">Mā no deva avadhi,</div> </td> </tr> <tr> <td> <div class="G">Dāse no dehi khaṇḍahālassa;</div> </td> </tr> <tr> <td> <div class="G">Api nigaḷabandhakāpi,</div> </td> </tr> <tr> <td> <div class="G">Hatthichakaṇāni ujjhema.</div> </td> </tr> </table> </div>
</div>
<div class="q" id="p_23J_2431"> <div class="divNumber">1099.</div> <div class="p"> <table class="singleColumn"> <tr> <td> <div class="pN">2431</div> <div class="G">Mā no deva avadhi,</div> </td> </tr> <tr> <td> <div class="G">Dāse no dehi khaṇḍahālassa;</div> </td> </tr> <tr> <td> <div class="G">Api nigaḷabandhakāpi,</div> </td> </tr> <tr> <td> <div class="G">Assachakaṇāni ujjhema.</div> </td> </tr> </table> </div>
</div>
<div class="q" id="p_23J_2432"> <div class="divNumber">1100.</div> <div class="p"> <table class="singleColumn"> <tr> <td> <div class="pN">2432</div> <div class="G">Mā no deva avadhi,</div> </td> </tr> <tr> <td> <div class="G">Dāse no dehi khaṇḍahālassa;</div> </td> </tr> <tr> <td> <div class="G">Yassa honti tava kāmā,</div> </td> </tr> <tr> <td> <div class="G">Api raṭṭhā pabbājitā;</div> </td> </tr> <tr> <td> <div class="G">Bhikkhācariyaṁ carissāma.</div> </td> </tr> </table> </div>
</div>
<div class="q" id="p_23J_2433"> <div class="divNumber">1101.</div> <div class="p"> <table class="singleColumn"> <tr> <td> <div class="pN">2433</div> <div class="G">Dibbaṁ deva upayācanti,</div> </td> </tr> <tr> <td> <div class="G">puttatthikāpi daliddā;</div> </td> </tr> <tr> <td> <div class="G">Paṭibhānānipi hitvā,</div> </td> </tr> <tr> <td> <div class="G">putte na labhanti ekaccā.</div> </td> </tr> </table> </div>
</div>
<div class="q" id="p_23J_2434"> <div class="divNumber">1102.</div> <div class="p"> <table class="singleColumn"> <tr> <td> <div class="pN">2434</div> <div class="G">Āsīsikāni karonti,</div> </td> </tr> <tr> <td> <div class="G">Puttā no jāyantu tato paputtā;</div> </td> </tr> <tr> <td> <div class="G">Atha no akāraṇasmā,</div> </td> </tr> <tr> <td> <div class="G">Yaññatthāya deva ghātesi.</div> </td> </tr> </table> </div>
</div>
<div class="q" id="p_23J_2435"> <div class="divNumber">1103.</div> <div class="p"> <table class="singleColumn"> <tr> <td> <div class="pN">2435</div> <div class="G">Upayācitakena puttaṁ labhanti,</div> </td> </tr> <tr> <td> <div class="G">Mā tāta no aghātesi;</div> </td> </tr> <tr> <td> <div class="G">Mā kicchāladdhakehi puttehi,</div> </td> </tr> <tr> <td> <div class="G">Yajittho imaṁ yaññaṁ.</div> </td> </tr> </table> </div>
</div>
<div class="q" id="p_23J_2436"> <div class="divNumber">1104.</div> <div class="p"> <table class="singleColumn"> <tr> <td> <div class="pN">2436</div> <div class="G">Upayācitakena puttaṁ labhanti,</div> </td> </tr> <tr> <td> <div class="G">Mā tāta no aghātesi;</div> </td> </tr> <tr> <td> <div class="G">Mā kapaṇaladdhakehi puttehi,</div> </td> </tr> <tr> <td> <div class="G">Ammāya no vippavāsesi.</div> </td> </tr> </table> </div>
</div>
<div class="q" id="p_23J_2437"> <div class="divNumber">1105.</div> <div class="p"> <table class="singleColumn"> <tr> <td> <div class="pN">2437</div> <div class="G">Bahudukkhā posiya candaṁ,</div> </td> </tr> <tr> <td> <div class="G">amma tuvaṁ jīyase puttaṁ;</div> </td> </tr> <tr> <td> <div class="G">Vandāmi kho te pāde,</div> </td> </tr> <tr> <td> <div class="G">labhataṁ tāto paralokaṁ.</div> </td> </tr> </table> </div>
</div>
<div class="q" id="p_23J_2438"> <div class="divNumber">1106.</div> <div class="p"> <table class="singleColumn"> <tr> <td> <div class="pN">2438</div> <div class="G">Handa ca maṁ upaguyha,</div> </td> </tr> <tr> <td> <div class="G">Pāde te amma vandituṁ dehi;</div> </td> </tr> <tr> <td> <div class="G">Gacchāmi dāni pavāsaṁ,</div> </td> </tr> <tr> <td> <div class="G">Yaññatthāya ekarājassa.</div> </td> </tr> </table> </div>
</div>
<div class="q" id="p_23J_2439"> <div class="divNumber">1107.</div> <div class="p"> <table class="singleColumn"> <tr> <td> <div class="pN">2439</div> <div class="G">Handa ca maṁ upagūha,</div> </td> </tr> <tr> <td> <div class="G">Pāde te amma vandituṁ dehi;</div> </td> </tr> <tr> <td> <div class="G">Gacchāmi dāni pavāsaṁ,</div> </td> </tr> <tr> <td> <div class="G">Mātu katvā hadayasokaṁ.</div> </td> </tr> </table> </div>
</div>
<div class="q" id="p_23J_2440"> <div class="divNumber">1108.</div> <div class="p"> <table class="singleColumn"> <tr> <td> <div class="pN">2440</div> <div class="G">Handa ca maṁ upagūha,</div> </td> </tr> <tr> <td> <div class="G">Pāde te amma vandituṁ dehi;</div> </td> </tr> <tr> <td> <div class="G">Gacchāmi dāni pavāsaṁ,</div> </td> </tr> <tr> <td> <div class="G">Janassa katvā hadayasokaṁ”.</div> </td> </tr> </table> </div>
</div>
<div class="q" id="p_23J_2441"> <div class="divNumber">1109.</div> <div class="p"> <table class="singleColumn"> <tr> <td> <div class="pN">2441</div> <div class="G">“Handa ca padumapattānaṁ,</div> </td> </tr> <tr> <td> <div class="G">Moḷiṁ bandhassu gotamiputta;</div> </td> </tr> <tr> <td> <div class="G">Campakadalamissāyo,</div> </td> </tr> <tr> <td> <div class="G">Esā te porāṇikā pakati.</div> </td> </tr> </table> </div>
</div>
<div class="q" id="p_23J_2442"> <div class="divNumber">1110.</div> <div class="p"> <table class="singleColumn"> <tr> <td> <div class="pN">2442</div> <div class="G">Handa ca vilepanaṁ te,</div> </td> </tr> <tr> <td> <div class="G">Pacchimakaṁ candanaṁ vilimpassu;</div> </td> </tr> <tr> <td> <div class="G">Yehi ca suvilitto,</div> </td> </tr> <tr> <td> <div class="G">Sobhasi rājaparisāyaṁ.</div> </td> </tr> </table> </div>
</div>
<div class="q" id="p_23J_2443"> <div class="divNumber">1111.</div> <div class="p"> <table class="singleColumn"> <tr> <td> <div class="pN">2443</div> <div class="G">Handa ca mudukāni vatthāni,</div> </td> </tr> <tr> <td> <div class="G">Pacchimakaṁ kāsikaṁ nivāsehi;</div> </td> </tr> <tr> <td> <div class="G">Yehi ca sunivattho,</div> </td> </tr> <tr> <td> <div class="G">Sobhasi rājaparisāyaṁ.</div> </td> </tr> </table> </div>
</div>
<div class="q" id="p_23J_2444"> <div class="divNumber">1112.</div> <div class="p"> <table class="singleColumn"> <tr> <td> <div class="pN">2444</div> <div class="G">Muttāmaṇikanakavibhūsitāni,</div> </td> </tr> <tr> <td> <div class="G">Gaṇhassu hatthābharaṇāni;</div> </td> </tr> <tr> <td> <div class="G">Yehi ca hatthābharaṇehi,</div> </td> </tr> <tr> <td> <div class="G">Sobhasi rājaparisāyaṁ”.</div> </td> </tr> </table> </div>
</div>
<div class="q" id="p_23J_2445"> <div class="divNumber">1113.</div> <div class="p"> <table class="singleColumn"> <tr> <td> <div class="pN">2445</div> <div class="G">“Na hi nūnāyaṁ raṭṭhapālo,</div> </td> </tr> <tr> <td> <div class="G">Bhūmipati janapadassa dāyādo;</div> </td> </tr> <tr> <td> <div class="G">Lokissaro mahanto,</div> </td> </tr> <tr> <td> <div class="G">Putte snehaṁ janayati”.</div> </td> </tr> </table> </div>
</div>
<div class="q" id="p_23J_2446"> <div class="divNumber">1114.</div> <div class="p"> <table class="singleColumn"> <tr> <td> <div class="pN">2446</div> <div class="G">“Mayhampi piyā puttā,</div> </td> </tr> <tr> <td> <div class="G">Attā ca piyo tumhe ca bhariyāyo;</div> </td> </tr> <tr> <td> <div class="G">Saggañca patthayāno,</div> </td> </tr> <tr> <td> <div class="G">Tenāhaṁ ghātayissāmi”.</div> </td> </tr> </table> </div>
</div>
<div class="q" id="p_23J_2447"> <div class="divNumber">1115.</div> <div class="p"> <table class="singleColumn"> <tr> <td> <div class="pN">2447</div> <div class="G">“Maṁ paṭhamaṁ ghātehi,</div> </td> </tr> <tr> <td> <div class="G">Mā me hadayaṁ dukkhaṁ phālesi;</div> </td> </tr> <tr> <td> <div class="G">Alaṅkato sundarako,</div> </td> </tr> <tr> <td> <div class="G">Putto deva tava sukhumālo.</div> </td> </tr> </table> </div>
</div>
<div class="q" id="p_23J_2448"> <div class="divNumber">1116.</div> <div class="p"> <table class="singleColumn"> <tr> <td> <div class="pN">2448</div> <div class="G">Handayya maṁ hanassu,</div> </td> </tr> <tr> <td> <div class="G">Paraloke candakena hessāmi;</div> </td> </tr> <tr> <td> <div class="G">Puññaṁ karassu vipulaṁ,</div> </td> </tr> <tr> <td> <div class="G">Vicarāma ubhopi paraloke”.</div> </td> </tr> </table> </div>
</div>
<div class="q" id="p_23J_2449"> <div class="divNumber">1117.</div> <div class="p"> <table class="singleColumn"> <tr> <td> <div class="pN">2449</div> <div class="G">“Mā tvaṁ cande rucci maraṇaṁ,</div> </td> </tr> <tr> <td> <div class="G">Bahukā tava devarā visālakkhi;</div> </td> </tr> <tr> <td> <div class="G">Te taṁ ramayissanti,</div> </td> </tr> <tr> <td> <div class="G">Yiṭṭhasmiṁ gotamiputte”.</div> </td> </tr> </table> </div>
</div>
<div class="q" id="p_23J_2450"> <div class="divNumber">1118.</div> <div class="p"> <table class="singleColumn"> <tr> <td> <div class="pN">2450</div> <div class="G">Evaṁ vutte, candā attānaṁ,</div> </td> </tr> <tr> <td> <div class="G">hanti hatthatalakehi;</div> </td> </tr> <tr> <td> <div class="G">“Alamettha jīvitena,</div> </td> </tr> <tr> <td> <div class="G">pissāmi visaṁ marissāmi.</div> </td> </tr> </table> </div>
</div>
<div class="q" id="p_23J_2451"> <div class="divNumber">1119.</div> <div class="p"> <table class="singleColumn"> <tr> <td> <div class="pN">2451</div> <div class="G">Na hi nūnimassa rañño,</div> </td> </tr> <tr> <td> <div class="G">Mittāmaccā ca vijjare suhadā;</div> </td> </tr> <tr> <td> <div class="G">Ye na vadanti rājānaṁ,</div> </td> </tr> <tr> <td> <div class="G">Mā ghātayi orase putte.</div> </td> </tr> </table> </div>
</div>
<div class="q" id="p_23J_2452"> <div class="divNumber">1120.</div> <div class="p"> <table class="singleColumn"> <tr> <td> <div class="pN">2452</div> <div class="G">Na hi nūnimassa rañño,</div> </td> </tr> <tr> <td> <div class="G">Ñātī mittā ca vijjare suhadā;</div> </td> </tr> <tr> <td> <div class="G">Ye na vadanti rājānaṁ,</div> </td> </tr> <tr> <td> <div class="G">Mā ghātayi atraje putte.</div> </td> </tr> </table> </div>
</div>
<div class="q" id="p_23J_2453"> <div class="divNumber">1121.</div> <div class="p"> <table class="singleColumn"> <tr> <td> <div class="pN">2453</div> <div class="G">Ime tepi mayhaṁ puttā,</div> </td> </tr> <tr> <td> <div class="G">Guṇino kāyūradhārino rāja;</div> </td> </tr> <tr> <td> <div class="G">Tehipi yajassu yaññaṁ,</div> </td> </tr> <tr> <td> <div class="G">Atha muñcatu gotamiputte.</div> </td> </tr> </table> </div>
</div>
<div class="q" id="p_23J_2454"> <div class="divNumber">1122.</div> <div class="p"> <table class="singleColumn"> <tr> <td> <div class="pN">2454</div> <div class="G">Bilasataṁ maṁ katvāna,</div> </td> </tr> <tr> <td> <div class="G">Yajassu sattadhā mahārāja;</div> </td> </tr> <tr> <td> <div class="G">Mā jeṭṭhaputtamavadhi,</div> </td> </tr> <tr> <td> <div class="G">Adūsakaṁ sīhasaṅkāsaṁ.</div> </td> </tr> </table> </div>
</div>
<div class="q" id="p_23J_2455"> <div class="divNumber">1123.</div> <div class="p"> <table class="singleColumn"> <tr> <td> <div class="pN">2455</div> <div class="G">Bilasataṁ maṁ katvāna,</div> </td> </tr> <tr> <td> <div class="G">Yajassu sattadhā mahārāja;</div> </td> </tr> <tr> <td> <div class="G">Mā jeṭṭhaputtamavadhi,</div> </td> </tr> <tr> <td> <div class="G">Apekkhitaṁ sabbalokassa”.</div> </td> </tr> </table> </div>
</div>
<div class="q" id="p_23J_2456"> <div class="divNumber">1124.</div> <div class="p"> <table class="singleColumn"> <tr> <td> <div class="pN">2456</div> <div class="G">“Bahukā tava dinnābharaṇā,</div> </td> </tr> <tr> <td> <div class="G">Uccāvacā subhaṇitamhi;</div> </td> </tr> <tr> <td> <div class="G">Muttāmaṇiveḷuriyā,</div> </td> </tr> <tr> <td> <div class="G">Etaṁ te pacchimakaṁ dānaṁ”.</div> </td> </tr> </table> </div>
</div>
<div class="q" id="p_23J_2457"> <div class="divNumber">1125.</div> <div class="p"> <table class="singleColumn"> <tr> <td> <div class="pN">2457</div> <div class="G">“Yesaṁ pubbe khandhesu,</div> </td> </tr> <tr> <td> <div class="G">Phullā mālāguṇā vivattiṁsu;</div> </td> </tr> <tr> <td> <div class="G">Tesajjapi sunisito,</div> </td> </tr> <tr> <td> <div class="G">Nettiṁso vivattissati khandhesu.</div> </td> </tr> </table> </div>
</div>
<div class="q" id="p_23J_2458"> <div class="divNumber">1126.</div> <div class="p"> <table class="singleColumn"> <tr> <td> <div class="pN">2458</div> <div class="G">Yesaṁ pubbe khandhesu,</div> </td> </tr> <tr> <td> <div class="G">Cittā mālāguṇā vivattiṁsu;</div> </td> </tr> <tr> <td> <div class="G">Tesajjapi sunisito,</div> </td> </tr> <tr> <td> <div class="G">Nettiṁso vivattissati khandhesu.</div> </td> </tr> </table> </div>
</div>
<div class="q" id="p_23J_2459"> <div class="divNumber">1127.</div> <div class="p"> <table class="singleColumn"> <tr> <td> <div class="pN">2459</div> <div class="G">Aciraṁ vata nettiṁso,</div> </td> </tr> <tr> <td> <div class="G">Vivattissati rājaputtānaṁ khandhesu;</div> </td> </tr> <tr> <td> <div class="G">Atha mama hadayaṁ na phalati,</div> </td> </tr> <tr> <td> <div class="G">Tāva daḷhabandhañca me āsi.</div> </td> </tr> </table> </div>
</div>
<div class="q" id="p_23J_2460"> <div class="divNumber">1128.</div> <div class="p"> <table class="singleColumn"> <tr> <td> <div class="pN">2460</div> <div class="G">Kāsikasucivatthadharā,</div> </td> </tr> <tr> <td> <div class="G">Kuṇḍalino agalucandanavilittā;</div> </td> </tr> <tr> <td> <div class="G">Niyyātha candasūriyā,</div> </td> </tr> <tr> <td> <div class="G">Yaññatthāya ekarājassa.</div> </td> </tr> </table> </div>
</div>
<div class="q" id="p_23J_2461"> <div class="divNumber">1129.</div> <div class="p"> <table class="singleColumn"> <tr> <td> <div class="pN">2461</div> <div class="G">Kāsikasucivatthadharā,</div> </td> </tr> <tr> <td> <div class="G">Kuṇḍalino agalucandanavilittā;</div> </td> </tr> <tr> <td> <div class="G">Niyyātha candasūriyā,</div> </td> </tr> <tr> <td> <div class="G">Mātu katvā hadayasokaṁ.</div> </td> </tr> </table> </div>
</div>
<div class="q" id="p_23J_2462"> <div class="divNumber">1130.</div> <div class="p"> <table class="singleColumn"> <tr> <td> <div class="pN">2462</div> <div class="G">Kāsikasucivatthadharā,</div> </td> </tr> <tr> <td> <div class="G">Kuṇḍalino agalucandanavilittā;</div> </td> </tr> <tr> <td> <div class="G">Niyyātha candasūriyā,</div> </td> </tr> <tr> <td> <div class="G">Janassa katvā hadayasokaṁ.</div> </td> </tr> </table> </div>
</div>
<div class="q" id="p_23J_2463"> <div class="divNumber">1131.</div> <div class="p"> <table class="singleColumn"> <tr> <td> <div class="pN">2463</div> <div class="G">Maṁsarasabhojanā nhāpakasunhāpitā,</div> </td> </tr> <tr> <td> <div class="G">Kuṇḍalino agalucandanavilittā;</div> </td> </tr> <tr> <td> <div class="G">Niyyātha candasūriyā,</div> </td> </tr> <tr> <td> <div class="G">Yaññatthāya ekarājassa.</div> </td> </tr> </table> </div>
</div>
<div class="q" id="p_23J_2464"> <div class="divNumber">1132.</div> <div class="p"> <table class="singleColumn"> <tr> <td> <div class="pN">2464</div> <div class="G">Maṁsarasabhojanā nhāpakasunhāpitā,</div> </td> </tr> <tr> <td> <div class="G">Kuṇḍalino agalucandanavilittā;</div> </td> </tr> <tr> <td> <div class="G">Niyyātha candasūriyā,</div> </td> </tr> <tr> <td> <div class="G">Mātu katvā hadayasokaṁ.</div> </td> </tr> </table> </div>
</div>
<div class="q" id="p_23J_2465"> <div class="divNumber">1133.</div> <div class="p"> <table class="singleColumn"> <tr> <td> <div class="pN">2465</div> <div class="G">Maṁsarasabhojanā nhāpakasunhāpitā,</div> </td> </tr> <tr> <td> <div class="G">Kuṇḍalino agalucandanavilittā;</div> </td> </tr> <tr> <td> <div class="G">Niyyātha candasūriyā,</div> </td> </tr> <tr> <td> <div class="G">Janassa katvā hadayasokaṁ”.</div> </td> </tr> </table> </div>
</div>
<div class="q" id="p_23J_2466"> <div class="divNumber">1134.</div> <div class="p"> <table class="singleColumn"> <tr> <td> <div class="pN">2466</div> <div class="G">Sabbasmiṁ upakkhaṭasmiṁ,</div> </td> </tr> <tr> <td> <div class="G">Nisīdite candasmiṁ yaññatthāya;</div> </td> </tr> <tr> <td> <div class="G">Pañcālarājadhītā pañjalikā,</div> </td> </tr> <tr> <td> <div class="G">Sabbaparisāya samanupariyāyi.</div> </td> </tr> </table> </div>
</div>
<div class="q" id="p_23J_2467"> <div class="divNumber">1135.</div> <div class="p"> <table class="singleColumn"> <tr> <td> <div class="pN">2467</div> <div class="G">“Yena saccena khaṇḍahālo,</div> </td> </tr> <tr> <td> <div class="G">Pāpakammaṁ karoti dummedho;</div> </td> </tr> <tr> <td> <div class="G">Etena saccavajjena,</div> </td> </tr> <tr> <td> <div class="G">Samaṅginī sāmikena homi.</div> </td> </tr> </table> </div>
</div>
<div class="q" id="p_23J_2468"> <div class="divNumber">1136.</div> <div class="p"> <table class="singleColumn"> <tr> <td> <div class="pN">2468</div> <div class="G">Ye idhatthi amanussā,</div> </td> </tr> <tr> <td> <div class="G">Yāni ca yakkhabhūtabhabyāni;</div> </td> </tr> <tr> <td> <div class="G">Karontu me veyyāvaṭikaṁ,</div> </td> </tr> <tr> <td> <div class="G">Samaṅginī sāmikena homi.</div> </td> </tr> </table> </div>
</div>
<div class="q" id="p_23J_2469"> <div class="divNumber">1137.</div> <div class="p"> <table class="singleColumn"> <tr> <td> <div class="pN">2469</div> <div class="G">Yā devatā idhāgatā,</div> </td> </tr> <tr> <td> <div class="G">Yāni ca yakkhabhūtabhabyāni;</div> </td> </tr> <tr> <td> <div class="G">Saraṇesiniṁ anāthaṁ tāyatha maṁ,</div> </td> </tr> <tr> <td> <div class="G">Yācāmahaṁ pati māhaṁ ajeyyaṁ”.</div> </td> </tr> </table> </div>
</div>
<div class="q" id="p_23J_2470"> <div class="divNumber">1138.</div> <div class="p"> <table class="singleColumn"> <tr> <td> <div class="pN">2470</div> <div class="G">Taṁ sutvā amanusso,</div> </td> </tr> <tr> <td> <div class="G">Ayokūṭaṁ paribbhametvāna;</div> </td> </tr> <tr> <td> <div class="G">Bhayamassa janayanto,</div> </td> </tr> <tr> <td> <div class="G">Rājānaṁ idamavoca.</div> </td> </tr> </table> </div>
</div>
<div class="q" id="p_23J_2471"> <div class="divNumber">1139.</div> <div class="p"> <table class="singleColumn"> <tr> <td> <div class="pN">2471</div> <div class="G">“Bujjhassu kho rājakali,</div> </td> </tr> <tr> <td> <div class="G">Mā tāhaṁ matthakaṁ nitāḷesiṁ;</div> </td> </tr> <tr> <td> <div class="G">Mā jeṭṭhaputtamavadhi,</div> </td> </tr> <tr> <td> <div class="G">Adūsakaṁ sīhasaṅkāsaṁ.</div> </td> </tr> </table> </div>
</div>
<div class="q" id="p_23J_2472"> <div class="divNumber">1140.</div> <div class="p"> <table class="singleColumn"> <tr> <td> <div class="pN">2472</div> <div class="G">Ko te diṭṭho rājakali,</div> </td> </tr> <tr> <td> <div class="G">Puttabhariyāyo haññamānāyo;</div> </td> </tr> <tr> <td> <div class="G">Seṭṭhi ca gahapatayo,</div> </td> </tr> <tr> <td> <div class="G">Adūsakā saggakāmā hi”.</div> </td> </tr> </table> </div>
</div>
<div class="q" id="p_23J_2473"> <div class="divNumber">1141.</div> <div class="p"> <table class="singleColumn"> <tr> <td> <div class="pN">2473</div> <div class="G">Taṁ sutvā khaṇḍahālo,</div> </td> </tr> <tr> <td> <div class="G">Rājā ca abbhutamidaṁ disvāna;</div> </td> </tr> <tr> <td> <div class="G">Sabbesaṁ bandhanāni mocesuṁ,</div> </td> </tr> <tr> <td> <div class="G">Yathā taṁ anupaghātaṁ.</div> </td> </tr> </table> </div>
</div>
<div class="q" id="p_23J_2474"> <div class="divNumber">1142.</div> <div class="p"> <table class="singleColumn"> <tr> <td> <div class="pN">2474</div> <div class="G">Sabbesu vippamuttesu,</div> </td> </tr> <tr> <td> <div class="G">Ye tattha samāgatā tadā āsuṁ;</div> </td> </tr> <tr> <td> <div class="G">Sabbe ekekaleḍḍukamadaṁsu,</div> </td> </tr> <tr> <td> <div class="G">Esa vadho khaṇḍahālassa.</div> </td> </tr> </table> </div>
</div>
<div class="q" id="p_23J_2475"> <div class="divNumber">1143.</div> <div class="p"> <table class="singleColumn"> <tr> <td> <div class="pN">2475</div> <div class="G">Sabbe paviṭṭhā nirayaṁ,</div> </td> </tr> <tr> <td> <div class="G">Yathā taṁ pāpakaṁ karitvāna;</div> </td> </tr> <tr> <td> <div class="G">Na hi pāpakammaṁ katvā,</div> </td> </tr> <tr> <td> <div class="G">Labbhā sugatiṁ ito gantuṁ.</div> </td> </tr> </table> </div>
</div>
<div class="q" id="p_23J_2476"> <div class="divNumber">1144.</div> <div class="p"> <table class="singleColumn"> <tr> <td> <div class="pN">2476</div> <div class="G">Sabbesu vippamuttesu,</div> </td> </tr> <tr> <td> <div class="G">Ye tattha samāgatā tadā āsuṁ;</div> </td> </tr> <tr> <td> <div class="G">Candaṁ abhisiñciṁsu,</div> </td> </tr> <tr> <td> <div class="G">Samāgatā rājaparisā ca.</div> </td> </tr> </table> </div>
</div>
<div class="q" id="p_23J_2477"> <div class="divNumber">1145.</div> <div class="p"> <table class="singleColumn"> <tr> <td> <div class="pN">2477</div> <div class="G">Sabbesu vippamuttesu,</div> </td> </tr> <tr> <td> <div class="G">Ye tattha samāgatā tadā āsuṁ;</div> </td> </tr> <tr> <td> <div class="G">Candaṁ abhisiñciṁsu,</div> </td> </tr> <tr> <td> <div class="G">Samāgatā rājakaññāyo ca.</div> </td> </tr> </table> </div>
</div>
<div class="q" id="p_23J_2478"> <div class="divNumber">1146.</div> <div class="p"> <table class="singleColumn"> <tr> <td> <div class="pN">2478</div> <div class="G">Sabbesu vippamuttesu,</div> </td> </tr> <tr> <td> <div class="G">Ye tattha samāgatā tadā āsuṁ;</div> </td> </tr> <tr> <td> <div class="G">Candaṁ abhisiñciṁsu,</div> </td> </tr> <tr> <td> <div class="G">Samāgatā devaparisā ca.</div> </td> </tr> </table> </div>
</div>
<div class="q" id="p_23J_2479"> <div class="divNumber">1147.</div> <div class="p"> <table class="singleColumn"> <tr> <td> <div class="pN">2479</div> <div class="G">Sabbesu vippamuttesu,</div> </td> </tr> <tr> <td> <div class="G">Ye tattha samāgatā tadā āsuṁ;</div> </td> </tr> <tr> <td> <div class="G">Candaṁ abhisiñciṁsu,</div> </td> </tr> <tr> <td> <div class="G">Samāgatā devakaññāyo ca.</div> </td> </tr> </table> </div>
</div>
<div class="q" id="p_23J_2480"> <div class="divNumber">1148.</div> <div class="p"> <table class="singleColumn"> <tr> <td> <div class="pN">2480</div> <div class="G">Sabbesu vippamuttesu,</div> </td> </tr> <tr> <td> <div class="G">Ye tattha samāgatā tadā āsuṁ;</div> </td> </tr> <tr> <td> <div class="G">Celukkhepamakaruṁ,</div> </td> </tr> <tr> <td> <div class="G">Samāgatā rājaparisā ca.</div> </td> </tr> </table> </div>
</div>
<div class="q" id="p_23J_2481"> <div class="divNumber">1149.</div> <div class="p"> <table class="singleColumn"> <tr> <td> <div class="pN">2481</div> <div class="G">Sabbesu vippamuttesu,</div> </td> </tr> <tr> <td> <div class="G">Ye tattha samāgatā tadā āsuṁ;</div> </td> </tr> <tr> <td> <div class="G">Celukkhepamakaruṁ,</div> </td> </tr> <tr> <td> <div class="G">Samāgatā rājakaññāyo ca.</div> </td> </tr> </table> </div>
</div>
<div class="q" id="p_23J_2482"> <div class="divNumber">1150.</div> <div class="p"> <table class="singleColumn"> <tr> <td> <div class="pN">2482</div> <div class="G">Sabbesu vippamuttesu,</div> </td> </tr> <tr> <td> <div class="G">Ye tattha samāgatā tadā āsuṁ;</div> </td> </tr> <tr> <td> <div class="G">Celukkhepamakaruṁ,</div> </td> </tr> <tr> <td> <div class="G">Samāgatā devaparisā ca.</div> </td> </tr> </table> </div>
</div>
<div class="q" id="p_23J_2483"> <div class="divNumber">1151.</div> <div class="p"> <table class="singleColumn"> <tr> <td> <div class="pN">2483</div> <div class="G">Sabbesu vippamuttesu,</div> </td> </tr> <tr> <td> <div class="G">Ye tattha samāgatā tadā āsuṁ;</div> </td> </tr> <tr> <td> <div class="G">Celukkhepamakaruṁ,</div> </td> </tr> <tr> <td> <div class="G">Samāgatā devakaññāyo ca.</div> </td> </tr> </table> </div>
</div>
<div class="q" id="p_23J_2484"> <div class="divNumber">1152.</div> <div class="p"> <table class="singleColumn"> <tr> <td> <div class="pN">2484</div> <div class="G">Sabbesu vippamuttesu,</div> </td> </tr> <tr> <td> <div class="G">Bahū ānanditā ahuṁ;</div> </td> </tr> <tr> <td> <div class="G">Nandiṁ pavesi nagaraṁ,</div> </td> </tr> <tr> <td> <div class="G">Bandhanā mokkho aghositthāti.</div> </td> </tr> </table> </div>
</div>
<div class="CENTER" id="p_23J_2485">
<span class="pN">2485</span>Candakumārajātakaṁ sattamaṁ.</div>
</html>
