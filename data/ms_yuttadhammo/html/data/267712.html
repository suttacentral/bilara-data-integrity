<html>
<div class="i">2.7 Mahāpajāpatigotamītherīapadāna</div>
<div class="h">Ekūposathikavagga</div>
<div class="h">Mahāpajāpatigotamītherīapadāna</div>
<div class="q" id="p_20Ap2_265"> <div class="divNumber">97.</div> <div class="p"> <table class="singleColumn"> <tr> <td> <div class="pN">265</div> <div class="G">Ekadā lokapajjoto,</div> </td> </tr> <tr> <td> <div class="G">vesāliyaṁ mahāvane;</div> </td> </tr> <tr> <td> <div class="G">Kūṭāgāre susālāyaṁ,</div> </td> </tr> <tr> <td> <div class="G">vasate narasārathi.</div> </td> </tr> </table> </div>
</div>
<div class="q" id="p_20Ap2_266"> <div class="divNumber">98.</div> <div class="p"> <table class="singleColumn"> <tr> <td> <div class="pN">266</div> <div class="G">Tadā jinassa mātucchā,</div> </td> </tr> <tr> <td> <div class="G">mahāgotami bhikkhunī;</div> </td> </tr> <tr> <td> <div class="G">Tahiṁ kate pure ramme,</div> </td> </tr> <tr> <td> <div class="G">vasī bhikkhunupassaye.</div> </td> </tr> </table> </div>
</div>
<div class="q" id="p_20Ap2_267"> <div class="divNumber">99.</div> <div class="p"> <table class="singleColumn"> <tr> <td> <div class="pN">267</div> <div class="G">Bhikkhunīhi vimuttāhi,</div> </td> </tr> <tr> <td> <div class="G">satehi saha pañcahi;</div> </td> </tr> <tr> <td> <div class="G">Rahogatāya tassevaṁ,</div> </td> </tr> <tr> <td> <div class="G">citassāsi vitakkitaṁ.</div> </td> </tr> </table> </div>
</div>
<div class="q" id="p_20Ap2_268"> <div class="divNumber">100.</div> <div class="p"> <table class="singleColumn"> <tr> <td> <div class="pN">268</div> <div class="G">“Buddhassa parinibbānaṁ,</div> </td> </tr> <tr> <td> <div class="G">sāvakaggayugassa vā;</div> </td> </tr> <tr> <td> <div class="G">Rāhulānandanandānaṁ,</div> </td> </tr> <tr> <td> <div class="G">nāhaṁ lacchāmi passituṁ.</div> </td> </tr> </table> </div>
</div>
<div class="q" id="p_20Ap2_269"> <div class="divNumber">101.</div> <div class="p"> <table class="singleColumn"> <tr> <td> <div class="pN">269</div> <div class="G">Buddhassa parinibbānā,</div> </td> </tr> <tr> <td> <div class="G">sāvakaggayugassa vā;</div> </td> </tr> <tr> <td> <div class="G">Mahākassapanandānaṁ,</div> </td> </tr> <tr> <td> <div class="G">ānandarāhulāna ca.</div> </td> </tr> </table> </div>
</div>
<div class="q" id="p_20Ap2_270"> <div class="divNumber">102.</div> <div class="p"> <table class="singleColumn"> <tr> <td> <div class="pN">270</div> <div class="G">Paṭikaccāyusaṅkhāraṁ,</div> </td> </tr> <tr> <td> <div class="G">osajjitvāna nibbutiṁ;</div> </td> </tr> <tr> <td> <div class="G">Gaccheyyaṁ lokanāthena,</div> </td> </tr> <tr> <td> <div class="G">anuññātā mahesinā”.</div> </td> </tr> </table> </div>
</div>
<div class="q" id="p_20Ap2_271"> <div class="divNumber">103.</div> <div class="p"> <table class="singleColumn"> <tr> <td> <div class="pN">271</div> <div class="G">Tathā pañcasatānampi,</div> </td> </tr> <tr> <td> <div class="G">bhikkhunīnaṁ vitakkitaṁ;</div> </td> </tr> <tr> <td> <div class="G">Āsi khemādikānampi,</div> </td> </tr> <tr> <td> <div class="G">etadeva vitakkitaṁ.</div> </td> </tr> </table> </div>
</div>
<div class="q" id="p_20Ap2_272"> <div class="divNumber">104.</div> <div class="p"> <table class="singleColumn"> <tr> <td> <div class="pN">272</div> <div class="G">Bhūmicālo tadā āsi,</div> </td> </tr> <tr> <td> <div class="G">nāditā devadundubhī;</div> </td> </tr> <tr> <td> <div class="G">Upassayādhivatthāyo,</div> </td> </tr> <tr> <td> <div class="G">devatā sokapīḷitā.</div> </td> </tr> </table> </div>
</div>
<div class="q" id="p_20Ap2_273"> <div class="divNumber">105.</div> <div class="p"> <table class="singleColumn"> <tr> <td> <div class="pN">273</div> <div class="G">Vilapantā sukaruṇaṁ,</div> </td> </tr> <tr> <td> <div class="G">tatthassūni pavattayuṁ;</div> </td> </tr> <tr> <td> <div class="G">Mittā bhikkhuniyo tāhi,</div> </td> </tr> <tr> <td> <div class="G">upagantvāna gotamiṁ.</div> </td> </tr> </table> </div>
</div>
<div class="q" id="p_20Ap2_274"> <div class="divNumber">106.</div> <div class="p"> <table class="singleColumn"> <tr> <td> <div class="pN">274</div> <div class="G">Nipacca sirasā pāde,</div> </td> </tr> <tr> <td> <div class="G">idaṁ vacanamabravuṁ;</div> </td> </tr> <tr> <td> <div class="G">Tattha toyalavāsittā,</div> </td> </tr> <tr> <td> <div class="G">mayamayye rahogatā.</div> </td> </tr> </table> </div>
</div>
<div class="q" id="p_20Ap2_275"> <div class="divNumber">107.</div> <div class="p"> <table class="singleColumn"> <tr> <td> <div class="pN">275</div> <div class="G">Sā calā calitā bhūmi,</div> </td> </tr> <tr> <td> <div class="G">nāditā devadundubhī;</div> </td> </tr> <tr> <td> <div class="G">Paridevā ca suyyante,</div> </td> </tr> <tr> <td> <div class="G">kimatthaṁ nūna gotamī.</div> </td> </tr> </table> </div>
</div>
<div class="q" id="p_20Ap2_276"> <div class="divNumber">108.</div> <div class="p"> <table class="singleColumn"> <tr> <td> <div class="pN">276</div> <div class="G">Tadā avoca sā sabbaṁ,</div> </td> </tr> <tr> <td> <div class="G">yathāparivitakkitaṁ;</div> </td> </tr> <tr> <td> <div class="G">Tāyopi sabbā āhaṁsu,</div> </td> </tr> <tr> <td> <div class="G">yathāparivitakkitaṁ.</div> </td> </tr> </table> </div>
</div>
<div class="q" id="p_20Ap2_277"> <div class="divNumber">109.</div> <div class="p"> <table class="singleColumn"> <tr> <td> <div class="pN">277</div> <div class="G">“Yadi te rucitaṁ ayye,</div> </td> </tr> <tr> <td> <div class="G">nibbānaṁ paramaṁ sivaṁ;</div> </td> </tr> <tr> <td> <div class="G">Nibbāyissāma sabbāpi,</div> </td> </tr> <tr> <td> <div class="G">buddhānuññāya subbate.</div> </td> </tr> </table> </div>
</div>
<div class="q" id="p_20Ap2_278"> <div class="divNumber">110.</div> <div class="p"> <table class="singleColumn"> <tr> <td> <div class="pN">278</div> <div class="G">Mayaṁ sahāva nikkhantā,</div> </td> </tr> <tr> <td> <div class="G">gharāpi ca bhavāpi ca;</div> </td> </tr> <tr> <td> <div class="G">Sahāyeva gamissāma,</div> </td> </tr> <tr> <td> <div class="G">nibbānaṁ padamuttamaṁ”.</div> </td> </tr> </table> </div>
</div>
<div class="q" id="p_20Ap2_279"> <div class="divNumber">111.</div> <div class="p"> <table class="singleColumn"> <tr> <td> <div class="pN">279</div> <div class="G">“Nibbānāya vajantīnaṁ,</div> </td> </tr> <tr> <td> <div class="G">kiṁ vakkhāmī”ti sā vadaṁ;</div> </td> </tr> <tr> <td> <div class="G">Saha sabbāhi niggañchi,</div> </td> </tr> <tr> <td> <div class="G">bhikkhunīnilayā tadā.</div> </td> </tr> </table> </div>
</div>
<div class="q" id="p_20Ap2_280"> <div class="divNumber">112.</div> <div class="p"> <table class="singleColumn"> <tr> <td> <div class="pN">280</div> <div class="G">“Upassaye yādhivatthā,</div> </td> </tr> <tr> <td> <div class="G">devatā tā khamantu me;</div> </td> </tr> <tr> <td> <div class="G">Bhikkhunīnilayassedaṁ,</div> </td> </tr> <tr> <td> <div class="G">pacchimaṁ dassanaṁ mama.</div> </td> </tr> </table> </div>
</div>
<div class="q" id="p_20Ap2_281"> <div class="divNumber">113.</div> <div class="p"> <table class="singleColumn"> <tr> <td> <div class="pN">281</div> <div class="G">Na jarā maccu vā yattha,</div> </td> </tr> <tr> <td> <div class="G">appiyehi samāgamo;</div> </td> </tr> <tr> <td> <div class="G">Piyehi na viyogotthi,</div> </td> </tr> <tr> <td> <div class="G">taṁ vajissaṁ asaṅkhataṁ”.</div> </td> </tr> </table> </div>
</div>
<div class="q" id="p_20Ap2_282"> <div class="divNumber">114.</div> <div class="p"> <table class="singleColumn"> <tr> <td> <div class="pN">282</div> <div class="G">Avītarāgā taṁ sutvā,</div> </td> </tr> <tr> <td> <div class="G">vacanaṁ sugatorasā;</div> </td> </tr> <tr> <td> <div class="G">Sokaṭṭā parideviṁsu,</div> </td> </tr> <tr> <td> <div class="G">“aho no appapuññatā.</div> </td> </tr> </table> </div>
</div>
<div class="q" id="p_20Ap2_283"> <div class="divNumber">115.</div> <div class="p"> <table class="singleColumn"> <tr> <td> <div class="pN">283</div> <div class="G">Bhikkhunīnilayo suñño,</div> </td> </tr> <tr> <td> <div class="G">bhūto tāhi vinā ayaṁ;</div> </td> </tr> <tr> <td> <div class="G">Pabhāte viya tārāyo,</div> </td> </tr> <tr> <td> <div class="G">na dissanti jinorasā.</div> </td> </tr> </table> </div>
</div>
<div class="q" id="p_20Ap2_284"> <div class="divNumber">116.</div> <div class="p"> <table class="singleColumn"> <tr> <td> <div class="pN">284</div> <div class="G">Nibbānaṁ gotamī yāti,</div> </td> </tr> <tr> <td> <div class="G">satehi saha pañcahi;</div> </td> </tr> <tr> <td> <div class="G">Nadīsatehiva saha,</div> </td> </tr> <tr> <td> <div class="G">gaṅgā pañcahi sāgaraṁ”.</div> </td> </tr> </table> </div>
</div>
<div class="q" id="p_20Ap2_285"> <div class="divNumber">117.</div> <div class="p"> <table class="singleColumn"> <tr> <td> <div class="pN">285</div> <div class="G">Rathiyāya vajantiyo,</div> </td> </tr> <tr> <td> <div class="G">disvā saddhā upāsikā;</div> </td> </tr> <tr> <td> <div class="G">Gharā nikkhamma pādesu,</div> </td> </tr> <tr> <td> <div class="G">nipacca idamabravuṁ.</div> </td> </tr> </table> </div>
</div>
<div class="q" id="p_20Ap2_286"> <div class="divNumber">118.</div> <div class="p"> <table class="singleColumn"> <tr> <td> <div class="pN">286</div> <div class="G">“Pasīdassu mahābhoge,</div> </td> </tr> <tr> <td> <div class="G">anāthāyo vihāya no;</div> </td> </tr> <tr> <td> <div class="G">Tayā na yuttā nibbātuṁ,</div> </td> </tr> <tr> <td> <div class="G">icchaṭṭā vilapiṁsu tā”.</div> </td> </tr> </table> </div>
</div>
<div class="q" id="p_20Ap2_287"> <div class="divNumber">119.</div> <div class="p"> <table class="singleColumn"> <tr> <td> <div class="pN">287</div> <div class="G">Tāsaṁ sokapahānatthaṁ,</div> </td> </tr> <tr> <td> <div class="G">avoca madhuraṁ giraṁ;</div> </td> </tr> <tr> <td> <div class="G">“Ruditena alaṁ puttā,</div> </td> </tr> <tr> <td> <div class="G">hāsakāloyamajja vo.</div> </td> </tr> </table> </div>
</div>
<div class="q" id="p_20Ap2_288"> <div class="divNumber">120.</div> <div class="p"> <table class="singleColumn"> <tr> <td> <div class="pN">288</div> <div class="G">Pariññātaṁ mayā dukkhaṁ,</div> </td> </tr> <tr> <td> <div class="G">dukkhahetu vivajjito;</div> </td> </tr> <tr> <td> <div class="G">Nirodho me sacchikato,</div> </td> </tr> <tr> <td> <div class="G">maggo cāpi subhāvito.</div> </td> </tr> </table> </div>
</div>
<div class="CENTER" id="p_20Ap2_289">
<span class="pN">289</span>Paṭhamaṁ bhāṇavāraṁ.</div>
<div class="q" id="p_20Ap2_290"> <div class="divNumber">121.</div> <div class="p"> <table class="singleColumn"> <tr> <td> <div class="pN">290</div> <div class="G">Pariciṇṇo mayā satthā,</div> </td> </tr> <tr> <td> <div class="G">kataṁ buddhassa sāsanaṁ;</div> </td> </tr> <tr> <td> <div class="G">Ohito garuko bhāro,</div> </td> </tr> <tr> <td> <div class="G">bhavanetti samūhatā.</div> </td> </tr> </table> </div>
</div>
<div class="q" id="p_20Ap2_291"> <div class="divNumber">122.</div> <div class="p"> <table class="singleColumn"> <tr> <td> <div class="pN">291</div> <div class="G">Yassatthāya pabbajitā,</div> </td> </tr> <tr> <td> <div class="G">agārasmānagāriyaṁ;</div> </td> </tr> <tr> <td> <div class="G">So me attho anuppatto,</div> </td> </tr> <tr> <td> <div class="G">sabbasaṁyojanakkhayo.</div> </td> </tr> </table> </div>
</div>
<div class="q" id="p_20Ap2_292"> <div class="divNumber">123.</div> <div class="p"> <table class="singleColumn"> <tr> <td> <div class="pN">292</div> <div class="G">Buddho tassa ca saddhammo,</div> </td> </tr> <tr> <td> <div class="G">anūno yāva tiṭṭhati;</div> </td> </tr> <tr> <td> <div class="G">Nibbātuṁ tāva kālo me,</div> </td> </tr> <tr> <td> <div class="G">mā maṁ socatha puttikā.</div> </td> </tr> </table> </div>
</div>
<div class="q" id="p_20Ap2_293"> <div class="divNumber">124.</div> <div class="p"> <table class="singleColumn"> <tr> <td> <div class="pN">293</div> <div class="G">Koṇḍaññānandanandādī,</div> </td> </tr> <tr> <td> <div class="G">tiṭṭhanti rāhulo jino;</div> </td> </tr> <tr> <td> <div class="G">Sukhito sahito saṁgho,</div> </td> </tr> <tr> <td> <div class="G">hatadabbā ca titthiyā.</div> </td> </tr> </table> </div>
</div>
<div class="q" id="p_20Ap2_294"> <div class="divNumber">125.</div> <div class="p"> <table class="singleColumn"> <tr> <td> <div class="pN">294</div> <div class="G">Okkākavaṁsassa yaso,</div> </td> </tr> <tr> <td> <div class="G">ussito māramaddano;</div> </td> </tr> <tr> <td> <div class="G">Nanu sampati kālo me,</div> </td> </tr> <tr> <td> <div class="G">nibbānatthāya puttikā.</div> </td> </tr> </table> </div>
</div>
<div class="q" id="p_20Ap2_295"> <div class="divNumber">126.</div> <div class="p"> <table class="singleColumn"> <tr> <td> <div class="pN">295</div> <div class="G">Cirappabhuti yaṁ mayhaṁ,</div> </td> </tr> <tr> <td> <div class="G">patthitaṁ ajja sijjhate;</div> </td> </tr> <tr> <td> <div class="G">Ānandabherikāloyaṁ,</div> </td> </tr> <tr> <td> <div class="G">kiṁ vo assūhi puttikā.</div> </td> </tr> </table> </div>
</div>
<div class="q" id="p_20Ap2_296"> <div class="divNumber">127.</div> <div class="p"> <table class="singleColumn"> <tr> <td> <div class="pN">296</div> <div class="G">Sace mayi dayā atthi,</div> </td> </tr> <tr> <td> <div class="G">yadi catthi kataññutā;</div> </td> </tr> <tr> <td> <div class="G">Saddhammaṭṭhitiyā sabbā,</div> </td> </tr> <tr> <td> <div class="G">karotha vīriyaṁ daḷhaṁ.</div> </td> </tr> </table> </div>
</div>
<div class="q" id="p_20Ap2_297"> <div class="divNumber">128.</div> <div class="p"> <table class="singleColumn"> <tr> <td> <div class="pN">297</div> <div class="G">Thīnaṁ adāsi pabbajjaṁ,</div> </td> </tr> <tr> <td> <div class="G">sambuddho yācito mayā;</div> </td> </tr> <tr> <td> <div class="G">Tasmā yathāhaṁ nandissaṁ,</div> </td> </tr> <tr> <td> <div class="G">tathā tamanutiṭṭhatha”.</div> </td> </tr> </table> </div>
</div>
<div class="q" id="p_20Ap2_298"> <div class="divNumber">129.</div> <div class="p"> <table class="singleColumn"> <tr> <td> <div class="pN">298</div> <div class="G">Tā evamanusāsitvā,</div> </td> </tr> <tr> <td> <div class="G">bhikkhunīhi purakkhatā;</div> </td> </tr> <tr> <td> <div class="G">Upecca buddhaṁ vanditvā,</div> </td> </tr> <tr> <td> <div class="G">idaṁ vacanamabravi.</div> </td> </tr> </table> </div>
</div>
<div class="q" id="p_20Ap2_299"> <div class="divNumber">130.</div> <div class="p"> <table class="singleColumn"> <tr> <td> <div class="pN">299</div> <div class="G">“Ahaṁ sugata te mātā,</div> </td> </tr> <tr> <td> <div class="G">tvañca vīra pitā mama;</div> </td> </tr> <tr> <td> <div class="G">Saddhammasukhada nātha,</div> </td> </tr> <tr> <td> <div class="G">tayā jātāmhi gotama.</div> </td> </tr> </table> </div>
</div>
<div class="q" id="p_20Ap2_300"> <div class="divNumber">131.</div> <div class="p"> <table class="singleColumn"> <tr> <td> <div class="pN">300</div> <div class="G">Saṁvaddhitoyaṁ sugata,</div> </td> </tr> <tr> <td> <div class="G">rūpakāyo mayā tava;</div> </td> </tr> <tr> <td> <div class="G">Anindito dhammakāyo,</div> </td> </tr> <tr> <td> <div class="G">mama saṁvaddhito tayā.</div> </td> </tr> </table> </div>
</div>
<div class="q" id="p_20Ap2_301"> <div class="divNumber">132.</div> <div class="p"> <table class="singleColumn"> <tr> <td> <div class="pN">301</div> <div class="G">Muhuttaṁ taṇhāsamaṇaṁ,</div> </td> </tr> <tr> <td> <div class="G">khīraṁ tvaṁ pāyito mayā;</div> </td> </tr> <tr> <td> <div class="G">Tayāhaṁ santamaccantaṁ,</div> </td> </tr> <tr> <td> <div class="G">dhammakhīrañhi pāyitā.</div> </td> </tr> </table> </div>
</div>
<div class="q" id="p_20Ap2_302"> <div class="divNumber">133.</div> <div class="p"> <table class="singleColumn"> <tr> <td> <div class="pN">302</div> <div class="G">Bandhanārakkhane mayhaṁ,</div> </td> </tr> <tr> <td> <div class="G">anaṇo tvaṁ mahāmune;</div> </td> </tr> <tr> <td> <div class="G">Puttakāmā thiyo yācaṁ,</div> </td> </tr> <tr> <td> <div class="G">labhanti tādisaṁ sutaṁ.</div> </td> </tr> </table> </div>
</div>
<div class="q" id="p_20Ap2_303"> <div class="divNumber">134.</div> <div class="p"> <table class="singleColumn"> <tr> <td> <div class="pN">303</div> <div class="G">Mandhātādinarindānaṁ,</div> </td> </tr> <tr> <td> <div class="G">yā mātā sā bhavaṇṇave;</div> </td> </tr> <tr> <td> <div class="G">Nimuggāhaṁ tayā putta,</div> </td> </tr> <tr> <td> <div class="G">tāritā bhavasāgarā.</div> </td> </tr> </table> </div>
</div>
<div class="q" id="p_20Ap2_304"> <div class="divNumber">135.</div> <div class="p"> <table class="singleColumn"> <tr> <td> <div class="pN">304</div> <div class="G">Rañño mātā mahesīti,</div> </td> </tr> <tr> <td> <div class="G">sulabhaṁ nāmamitthinaṁ;</div> </td> </tr> <tr> <td> <div class="G">Buddhamātāti yaṁ nāmaṁ,</div> </td> </tr> <tr> <td> <div class="G">etaṁ paramadullabhaṁ.</div> </td> </tr> </table> </div>
</div>
<div class="q" id="p_20Ap2_305"> <div class="divNumber">136.</div> <div class="p"> <table class="singleColumn"> <tr> <td> <div class="pN">305</div> <div class="G">Tañca laddhaṁ mahāvīra,</div> </td> </tr> <tr> <td> <div class="G">paṇidhānaṁ mamaṁ tayā;</div> </td> </tr> <tr> <td> <div class="G">Aṇukaṁ vā mahantaṁ vā,</div> </td> </tr> <tr> <td> <div class="G">taṁ sabbaṁ pūritaṁ mayā.</div> </td> </tr> </table> </div>
</div>
<div class="q" id="p_20Ap2_306"> <div class="divNumber">137.</div> <div class="p"> <table class="singleColumn"> <tr> <td> <div class="pN">306</div> <div class="G">Parinibbātumicchāmi,</div> </td> </tr> <tr> <td> <div class="G">vihāyemaṁ kaḷevaraṁ;</div> </td> </tr> <tr> <td> <div class="G">Anujānāhi me vīra,</div> </td> </tr> <tr> <td> <div class="G">dukkhantakara nāyaka.</div> </td> </tr> </table> </div>
</div>
<div class="q" id="p_20Ap2_307"> <div class="divNumber">138.</div> <div class="p"> <table class="singleColumn"> <tr> <td> <div class="pN">307</div> <div class="G">Cakkaṅkusadhajākiṇṇe,</div> </td> </tr> <tr> <td> <div class="G">pāde kamalakomale;</div> </td> </tr> <tr> <td> <div class="G">Pasārehi paṇāmaṁ te,</div> </td> </tr> <tr> <td> <div class="G">karissaṁ puttauttame.</div> </td> </tr> </table> </div>
</div>
<div class="q" id="p_20Ap2_308"> <div class="divNumber">139.</div> <div class="p"> <table class="singleColumn"> <tr> <td> <div class="pN">308</div> <div class="G">Suvaṇṇarāsisaṅkāsaṁ,</div> </td> </tr> <tr> <td> <div class="G">sarīraṁ kuru pākaṭaṁ;</div> </td> </tr> <tr> <td> <div class="G">Katvā dehaṁ sudiṭṭhaṁ te,</div> </td> </tr> <tr> <td> <div class="G">santiṁ gacchāmi nāyaka”.</div> </td> </tr> </table> </div>
</div>
<div class="q" id="p_20Ap2_309"> <div class="divNumber">140.</div> <div class="p"> <table class="singleColumn"> <tr> <td> <div class="pN">309</div> <div class="G">Dvattiṁsalakkhaṇūpetaṁ,</div> </td> </tr> <tr> <td> <div class="G">suppabhālaṅkataṁ tanuṁ;</div> </td> </tr> <tr> <td> <div class="G">Sañjhāghanāva bālakkaṁ,</div> </td> </tr> <tr> <td> <div class="G">mātucchaṁ dassayī jino.</div> </td> </tr> </table> </div>
</div>
<div class="q" id="p_20Ap2_310"> <div class="divNumber">141.</div> <div class="p"> <table class="singleColumn"> <tr> <td> <div class="pN">310</div> <div class="G">Phullāravindasaṅkāse,</div> </td> </tr> <tr> <td> <div class="G">taruṇādiccasappabhe;</div> </td> </tr> <tr> <td> <div class="G">Cakkaṅkite pādatale,</div> </td> </tr> <tr> <td> <div class="G">tato sā sirasā pati.</div> </td> </tr> </table> </div>
</div>
<div class="q" id="p_20Ap2_311"> <div class="divNumber">142.</div> <div class="p"> <table class="singleColumn"> <tr> <td> <div class="pN">311</div> <div class="G">“Paṇamāmi narādicca,</div> </td> </tr> <tr> <td> <div class="G">ādiccakulaketukaṁ;</div> </td> </tr> <tr> <td> <div class="G">Pacchime maraṇe mayhaṁ,</div> </td> </tr> <tr> <td> <div class="G">na taṁ ikkhāmahaṁ puno.</div> </td> </tr> </table> </div>
</div>
<div class="q" id="p_20Ap2_312"> <div class="divNumber">143.</div> <div class="p"> <table class="singleColumn"> <tr> <td> <div class="pN">312</div> <div class="G">Itthiyo nāma lokagga,</div> </td> </tr> <tr> <td> <div class="G">sabbadosākarā matā;</div> </td> </tr> <tr> <td> <div class="G">Yadi ko catthi doso me,</div> </td> </tr> <tr> <td> <div class="G">khamassu karuṇākara.</div> </td> </tr> </table> </div>
</div>
<div class="q" id="p_20Ap2_313"> <div class="divNumber">144.</div> <div class="p"> <table class="singleColumn"> <tr> <td> <div class="pN">313</div> <div class="G">Itthikānañca pabbajjaṁ,</div> </td> </tr> <tr> <td> <div class="G">haṁ taṁ yāciṁ punappunaṁ;</div> </td> </tr> <tr> <td> <div class="G">Tattha ce atthi doso me,</div> </td> </tr> <tr> <td> <div class="G">taṁ khamassu narāsabha.</div> </td> </tr> </table> </div>
</div>
<div class="q" id="p_20Ap2_314"> <div class="divNumber">145.</div> <div class="p"> <table class="singleColumn"> <tr> <td> <div class="pN">314</div> <div class="G">Mayā bhikkhuniyo vīra,</div> </td> </tr> <tr> <td> <div class="G">tavānuññāya sāsitā;</div> </td> </tr> <tr> <td> <div class="G">Tatra ce atthi dunnītaṁ,</div> </td> </tr> <tr> <td> <div class="G">taṁ khamassu khamādhipa”.</div> </td> </tr> </table> </div>
</div>
<div class="q" id="p_20Ap2_315"> <div class="divNumber">146.</div> <div class="p"> <table class="singleColumn"> <tr> <td> <div class="pN">315</div> <div class="G">“Akkhante nāma khantabbaṁ,</div> </td> </tr> <tr> <td> <div class="G">kiṁ bhave guṇabhūsane;</div> </td> </tr> <tr> <td> <div class="G">Kimuttaraṁ te vakkhāmi,</div> </td> </tr> <tr> <td> <div class="G">nibbānāya vajantiyā.</div> </td> </tr> </table> </div>
</div>
<div class="q" id="p_20Ap2_316"> <div class="divNumber">147.</div> <div class="p"> <table class="singleColumn"> <tr> <td> <div class="pN">316</div> <div class="G">Suddhe anūne mama bhikkhusaṁghe,</div> </td> </tr> <tr> <td> <div class="G">Lokā ito nissarituṁ khamante;</div> </td> </tr> <tr> <td> <div class="G">Pabhātakāle byasanaṅgatānaṁ,</div> </td> </tr> <tr> <td> <div class="G">Disvāna niyyātiva candalekhā”.</div> </td> </tr> </table> </div>
</div>
<div class="q" id="p_20Ap2_317"> <div class="divNumber">148.</div> <div class="p"> <table class="singleColumn"> <tr> <td> <div class="pN">317</div> <div class="G">Tadetarā bhikkhuniyo jinaggaṁ,</div> </td> </tr> <tr> <td> <div class="G">Tārāva candānugatā sumeruṁ;</div> </td> </tr> <tr> <td> <div class="G">Padakkhiṇaṁ kacca nipacca pāde,</div> </td> </tr> <tr> <td> <div class="G">Ṭhitā mukhantaṁ samudikkhamānā.</div> </td> </tr> </table> </div>
</div>
<div class="q" id="p_20Ap2_318"> <div class="divNumber">149.</div> <div class="p"> <table class="singleColumn"> <tr> <td> <div class="pN">318</div> <div class="G">“Na tittipubbaṁ tava dassanena,</div> </td> </tr> <tr> <td> <div class="G">Cakkhuṁ na sotaṁ tava bhāsitena;</div> </td> </tr> <tr> <td> <div class="G">Cittaṁ mamaṁ kevalamekameva,</div> </td> </tr> <tr> <td> <div class="G">Pappuyya taṁ dhammarasena titti.</div> </td> </tr> </table> </div>
</div>
<div class="q" id="p_20Ap2_319"> <div class="divNumber">150.</div> <div class="p"> <table class="singleColumn"> <tr> <td> <div class="pN">319</div> <div class="G">Nadato parisāyaṁ te,</div> </td> </tr> <tr> <td> <div class="G">vāditabbapahārino;</div> </td> </tr> <tr> <td> <div class="G">Ye te dakkhanti vadanaṁ,</div> </td> </tr> <tr> <td> <div class="G">dhaññā te narapuṅgava.</div> </td> </tr> </table> </div>
</div>
<div class="q" id="p_20Ap2_320"> <div class="divNumber">151.</div> <div class="p"> <table class="singleColumn"> <tr> <td> <div class="pN">320</div> <div class="G">Dīghaṅgulī tambanakhe,</div> </td> </tr> <tr> <td> <div class="G">subhe āyatapaṇhike;</div> </td> </tr> <tr> <td> <div class="G">Ye pāde paṇamissanti,</div> </td> </tr> <tr> <td> <div class="G">tepi dhaññā guṇandhara.</div> </td> </tr> </table> </div>
</div>
<div class="q" id="p_20Ap2_321"> <div class="divNumber">152.</div> <div class="p"> <table class="singleColumn"> <tr> <td> <div class="pN">321</div> <div class="G">Madhurāni pahaṭṭhāni,</div> </td> </tr> <tr> <td> <div class="G">dosagghāni hitāni ca;</div> </td> </tr> <tr> <td> <div class="G">Ye te vākyāni suyyanti,</div> </td> </tr> <tr> <td> <div class="G">tepi dhaññā naruttama.</div> </td> </tr> </table> </div>
</div>
<div class="q" id="p_20Ap2_322"> <div class="divNumber">153.</div> <div class="p"> <table class="singleColumn"> <tr> <td> <div class="pN">322</div> <div class="G">Dhaññāhaṁ te mahāvīra,</div> </td> </tr> <tr> <td> <div class="G">pādapūjanatapparā;</div> </td> </tr> <tr> <td> <div class="G">Tiṇṇasaṁsārakantārā,</div> </td> </tr> <tr> <td> <div class="G">suvākyena sirīmato”.</div> </td> </tr> </table> </div>
</div>
<div class="q" id="p_20Ap2_323"> <div class="divNumber">154.</div> <div class="p"> <table class="singleColumn"> <tr> <td> <div class="pN">323</div> <div class="G">Tato sā anusāvetvā,</div> </td> </tr> <tr> <td> <div class="G">bhikkhusaṁghampi subbatā;</div> </td> </tr> <tr> <td> <div class="G">Rāhulānandanande ca,</div> </td> </tr> <tr> <td> <div class="G">vanditvā idamabravi.</div> </td> </tr> </table> </div>
</div>
<div class="q" id="p_20Ap2_324"> <div class="divNumber">155.</div> <div class="p"> <table class="singleColumn"> <tr> <td> <div class="pN">324</div> <div class="G">“Āsīvisālayasame,</div> </td> </tr> <tr> <td> <div class="G">rogāvāse kaḷevare;</div> </td> </tr> <tr> <td> <div class="G">Nibbindā dukkhasaṅghāṭe,</div> </td> </tr> <tr> <td> <div class="G">jarāmaraṇagocare.</div> </td> </tr> </table> </div>
</div>
<div class="q" id="p_20Ap2_325"> <div class="divNumber">156.</div> <div class="p"> <table class="singleColumn"> <tr> <td> <div class="pN">325</div> <div class="G">Nānākalimalākiṇṇe,</div> </td> </tr> <tr> <td> <div class="G">parāyatte nirīhake;</div> </td> </tr> <tr> <td> <div class="G">Tena nibbātumicchāmi,</div> </td> </tr> <tr> <td> <div class="G">anumaññatha puttakā”.</div> </td> </tr> </table> </div>
</div>
<div class="q" id="p_20Ap2_326"> <div class="divNumber">157.</div> <div class="p"> <table class="singleColumn"> <tr> <td> <div class="pN">326</div> <div class="G">Nando rāhulabhaddo ca,</div> </td> </tr> <tr> <td> <div class="G">vītasokā nirāsavā;</div> </td> </tr> <tr> <td> <div class="G">Ṭhitācalaṭṭhiti thirā,</div> </td> </tr> <tr> <td> <div class="G">dhammatamanucintayuṁ.</div> </td> </tr> </table> </div>
</div>
<div class="q" id="p_20Ap2_327"> <div class="divNumber">158.</div> <div class="p"> <table class="singleColumn"> <tr> <td> <div class="pN">327</div> <div class="G">“Dhiratthu saṅkhataṁ lolaṁ,</div> </td> </tr> <tr> <td> <div class="G">asāraṁ kadalūpamaṁ;</div> </td> </tr> <tr> <td> <div class="G">Māyāmarīcisadisaṁ,</div> </td> </tr> <tr> <td> <div class="G">ittaraṁ anavaṭṭhitaṁ.</div> </td> </tr> </table> </div>
</div>
<div class="q" id="p_20Ap2_328"> <div class="divNumber">159.</div> <div class="p"> <table class="singleColumn"> <tr> <td> <div class="pN">328</div> <div class="G">Yattha nāma jinassāyaṁ,</div> </td> </tr> <tr> <td> <div class="G">mātucchā buddhaposikā;</div> </td> </tr> <tr> <td> <div class="G">Gotamī nidhanaṁ yāti,</div> </td> </tr> <tr> <td> <div class="G">aniccaṁ sabbasaṅkhataṁ”.</div> </td> </tr> </table> </div>
</div>
<div class="q" id="p_20Ap2_329"> <div class="divNumber">160.</div> <div class="p"> <table class="singleColumn"> <tr> <td> <div class="pN">329</div> <div class="G">Ānando ca tadā sekho,</div> </td> </tr> <tr> <td> <div class="G">sokaṭṭo jinavacchalo;</div> </td> </tr> <tr> <td> <div class="G">Tatthassūni karonto so,</div> </td> </tr> <tr> <td> <div class="G">karuṇaṁ paridevati.</div> </td> </tr> </table> </div>
</div>
<div class="q" id="p_20Ap2_330"> <div class="divNumber">161.</div> <div class="p"> <table class="singleColumn"> <tr> <td> <div class="pN">330</div> <div class="G">“Hā santiṁ gotamī yāti,</div> </td> </tr> <tr> <td> <div class="G">nūna buddhopi nibbutiṁ;</div> </td> </tr> <tr> <td> <div class="G">Gacchati na cireneva,</div> </td> </tr> <tr> <td> <div class="G">aggiriva nirindhano”.</div> </td> </tr> </table> </div>
</div>
<div class="q" id="p_20Ap2_331"> <div class="divNumber">162.</div> <div class="p"> <table class="singleColumn"> <tr> <td> <div class="pN">331</div> <div class="G">Evaṁ vilāpamānaṁ taṁ,</div> </td> </tr> <tr> <td> <div class="G">ānandaṁ āha gotamī;</div> </td> </tr> <tr> <td> <div class="G">Sutasāgaragambhīra-</div> </td> </tr> <tr> <td> <div class="G">buddhopaṭṭhānatappara.</div> </td> </tr> </table> </div>
</div>
<div class="q" id="p_20Ap2_332"> <div class="divNumber">163.</div> <div class="p"> <table class="singleColumn"> <tr> <td> <div class="pN">332</div> <div class="G">“Na yuttaṁ socituṁ putta,</div> </td> </tr> <tr> <td> <div class="G">hāsakāle upaṭṭhite;</div> </td> </tr> <tr> <td> <div class="G">Tayā me saraṇaṁ putta,</div> </td> </tr> <tr> <td> <div class="G">nibbānaṁ tamupāgataṁ.</div> </td> </tr> </table> </div>
</div>
<div class="q" id="p_20Ap2_333"> <div class="divNumber">164.</div> <div class="p"> <table class="singleColumn"> <tr> <td> <div class="pN">333</div> <div class="G">Tayā tāta samajjhiṭṭho,</div> </td> </tr> <tr> <td> <div class="G">pabbajjaṁ anujāni no;</div> </td> </tr> <tr> <td> <div class="G">Mā putta vimano hohi,</div> </td> </tr> <tr> <td> <div class="G">saphalo te parissamo.</div> </td> </tr> </table> </div>
</div>
<div class="q" id="p_20Ap2_334"> <div class="divNumber">165.</div> <div class="p"> <table class="singleColumn"> <tr> <td> <div class="pN">334</div> <div class="G">Yaṁ na diṭṭhaṁ purāṇehi,</div> </td> </tr> <tr> <td> <div class="G">titthikācariyehipi;</div> </td> </tr> <tr> <td> <div class="G">Taṁ padaṁ sukumārīhi,</div> </td> </tr> <tr> <td> <div class="G">sattavassāhi veditaṁ.</div> </td> </tr> </table> </div>
</div>
<div class="q" id="p_20Ap2_335"> <div class="divNumber">166.</div> <div class="p"> <table class="singleColumn"> <tr> <td> <div class="pN">335</div> <div class="G">Buddhasāsanapāleta,</div> </td> </tr> <tr> <td> <div class="G">pacchimaṁ dassanaṁ tava;</div> </td> </tr> <tr> <td> <div class="G">Tattha gacchāmahaṁ putta,</div> </td> </tr> <tr> <td> <div class="G">gato yattha na dissate.</div> </td> </tr> </table> </div>
</div>
<div class="q" id="p_20Ap2_336"> <div class="divNumber">167.</div> <div class="p"> <table class="singleColumn"> <tr> <td> <div class="pN">336</div> <div class="G">Kadāci dhammaṁ desento,</div> </td> </tr> <tr> <td> <div class="G">khipī lokagganāyako;</div> </td> </tr> <tr> <td> <div class="G">Tadāhaṁ āsīsavācaṁ,</div> </td> </tr> <tr> <td> <div class="G">avocaṁ anukampikā.</div> </td> </tr> </table> </div>
</div>
<div class="q" id="p_20Ap2_337"> <div class="divNumber">168.</div> <div class="p"> <table class="singleColumn"> <tr> <td> <div class="pN">337</div> <div class="G">‘Ciraṁ jīva mahāvīra,</div> </td> </tr> <tr> <td> <div class="G">kappaṁ tiṭṭha mahāmune;</div> </td> </tr> <tr> <td> <div class="G">Sabbalokassa atthāya,</div> </td> </tr> <tr> <td> <div class="G">bhavassu ajarāmaro’.</div> </td> </tr> </table> </div>
</div>
<div class="q" id="p_20Ap2_338"> <div class="divNumber">169.</div> <div class="p"> <table class="singleColumn"> <tr> <td> <div class="pN">338</div> <div class="G">Taṁ tathāvādiniṁ buddho,</div> </td> </tr> <tr> <td> <div class="G">mamaṁ so etadabravi;</div> </td> </tr> <tr> <td> <div class="G">‘Na hevaṁ vandiyā buddhā,</div> </td> </tr> <tr> <td> <div class="G">yathā vandasi gotamī’.</div> </td> </tr> </table> </div>
</div>
<div class="q" id="p_20Ap2_339"> <div class="divNumber">170.</div> <div class="p"> <table class="singleColumn"> <tr> <td> <div class="pN">339</div> <div class="G">‘Kathaṁ carahi sabbaññū,</div> </td> </tr> <tr> <td> <div class="G">vanditabbā tathāgatā;</div> </td> </tr> <tr> <td> <div class="G">Kathaṁ avandiyā buddhā,</div> </td> </tr> <tr> <td> <div class="G">taṁ me akkhāhi pucchito’.</div> </td> </tr> </table> </div>
</div>
<div class="q" id="p_20Ap2_340"> <div class="divNumber">171.</div> <div class="p"> <table class="singleColumn"> <tr> <td> <div class="pN">340</div> <div class="G">‘Āraddhavīriye pahitatte,</div> </td> </tr> <tr> <td> <div class="G">Niccaṁ daḷhaparakkame;</div> </td> </tr> <tr> <td> <div class="G">Samagge sāvake passa,</div> </td> </tr> <tr> <td> <div class="G">Etaṁ buddhānavandanaṁ’.</div> </td> </tr> </table> </div>
</div>
<div class="q" id="p_20Ap2_341"> <div class="divNumber">172.</div> <div class="p"> <table class="singleColumn"> <tr> <td> <div class="pN">341</div> <div class="G">Tato upassayaṁ gantvā,</div> </td> </tr> <tr> <td> <div class="G">ekikāhaṁ vicintayiṁ;</div> </td> </tr> <tr> <td> <div class="G">‘Samaggaparisaṁ nātho,</div> </td> </tr> <tr> <td> <div class="G">rodhesi tibhavantago.</div> </td> </tr> </table> </div>
</div>
<div class="q" id="p_20Ap2_342"> <div class="divNumber">173.</div> <div class="p"> <table class="singleColumn"> <tr> <td> <div class="pN">342</div> <div class="G">Handāhaṁ parinibbissaṁ,</div> </td> </tr> <tr> <td> <div class="G">mā vipattitamaddasaṁ’;</div> </td> </tr> <tr> <td> <div class="G">Evāhaṁ cintayitvāna,</div> </td> </tr> <tr> <td> <div class="G">disvāna isisattamaṁ.</div> </td> </tr> </table> </div>
</div>
<div class="q" id="p_20Ap2_343"> <div class="divNumber">174.</div> <div class="p"> <table class="singleColumn"> <tr> <td> <div class="pN">343</div> <div class="G">Parinibbānakālaṁ me,</div> </td> </tr> <tr> <td> <div class="G">ārocesiṁ vināyakaṁ;</div> </td> </tr> <tr> <td> <div class="G">Tato so samanuññāsi,</div> </td> </tr> <tr> <td> <div class="G">‘kālaṁ jānāhi gotamī’.</div> </td> </tr> </table> </div>
</div>
<div class="q" id="p_20Ap2_344"> <div class="divNumber">175.</div> <div class="p"> <table class="singleColumn"> <tr> <td> <div class="pN">344</div> <div class="G">Kilesā jhāpitā mayhaṁ,</div> </td> </tr> <tr> <td> <div class="G">…pe…</div> </td> </tr> <tr> <td> <div class="G">viharāmi anāsavā.</div> </td> </tr> </table> </div>
</div>
<div class="q" id="p_20Ap2_345"> <div class="divNumber">176.</div> <div class="p"> <table class="singleColumn"> <tr> <td> <div class="pN">345</div> <div class="G">Svāgataṁ vata me āsi,</div> </td> </tr> <tr> <td> <div class="G">…pe…</div> </td> </tr> <tr> <td> <div class="G">kataṁ buddhassa sāsanaṁ.</div> </td> </tr> </table> </div>
</div>
<div class="q" id="p_20Ap2_346"> <div class="divNumber">177.</div> <div class="p"> <table class="singleColumn"> <tr> <td> <div class="pN">346</div> <div class="G">Paṭisambhidā catasso,</div> </td> </tr> <tr> <td> <div class="G">…pe…</div> </td> </tr> <tr> <td> <div class="G">kataṁ buddhassa sāsanaṁ”.</div> </td> </tr> </table> </div>
</div>
<div class="q" id="p_20Ap2_347"> <div class="divNumber">178.</div> <div class="p"> <table class="singleColumn"> <tr> <td> <div class="pN">347</div> <div class="G">“Thīnaṁ dhammābhisamaye,</div> </td> </tr> <tr> <td> <div class="G">ye bālā vimatiṁ gatā;</div> </td> </tr> <tr> <td> <div class="G">Tesaṁ diṭṭhippahānatthaṁ,</div> </td> </tr> <tr> <td> <div class="G">iddhiṁ dassehi gotamī”.</div> </td> </tr> </table> </div>
</div>
<div class="q" id="p_20Ap2_348"> <div class="divNumber">179.</div> <div class="p"> <table class="singleColumn"> <tr> <td> <div class="pN">348</div> <div class="G">Tadā nipacca sambuddhaṁ,</div> </td> </tr> <tr> <td> <div class="G">uppatitvāna ambaraṁ;</div> </td> </tr> <tr> <td> <div class="G">Iddhī anekā dassesi,</div> </td> </tr> <tr> <td> <div class="G">buddhānuññāya gotamī.</div> </td> </tr> </table> </div>
</div>
<div class="q" id="p_20Ap2_349"> <div class="divNumber">180.</div> <div class="p"> <table class="singleColumn"> <tr> <td> <div class="pN">349</div> <div class="G">Ekikā bahudhā āsi,</div> </td> </tr> <tr> <td> <div class="G">bahukā cekikā tathā;</div> </td> </tr> <tr> <td> <div class="G">Āvibhāvaṁ tirobhāvaṁ,</div> </td> </tr> <tr> <td> <div class="G">tirokuṭṭaṁ tironagaṁ.</div> </td> </tr> </table> </div>
</div>
<div class="q" id="p_20Ap2_350"> <div class="divNumber">181.</div> <div class="p"> <table class="singleColumn"> <tr> <td> <div class="pN">350</div> <div class="G">Asajjamānā agamā,</div> </td> </tr> <tr> <td> <div class="G">bhūmiyampi nimujjatha;</div> </td> </tr> <tr> <td> <div class="G">Abhijjamāne udake,</div> </td> </tr> <tr> <td> <div class="G">agañchi mahiyā yathā.</div> </td> </tr> </table> </div>
</div>
<div class="q" id="p_20Ap2_351"> <div class="divNumber">182.</div> <div class="p"> <table class="singleColumn"> <tr> <td> <div class="pN">351</div> <div class="G">Sakuṇīva tathākāse,</div> </td> </tr> <tr> <td> <div class="G">pallaṅkena kamī tadā;</div> </td> </tr> <tr> <td> <div class="G">Vasaṁ vattesi kāyena,</div> </td> </tr> <tr> <td> <div class="G">yāva brahmanivesanaṁ.</div> </td> </tr> </table> </div>
</div>
<div class="q" id="p_20Ap2_352"> <div class="divNumber">183.</div> <div class="p"> <table class="singleColumn"> <tr> <td> <div class="pN">352</div> <div class="G">Sineruṁ daṇḍaṁ katvāna,</div> </td> </tr> <tr> <td> <div class="G">chattaṁ katvā mahāmahiṁ;</div> </td> </tr> <tr> <td> <div class="G">Samūlaṁ parivattetvā,</div> </td> </tr> <tr> <td> <div class="G">dhārayaṁ caṅkamī nabhe.</div> </td> </tr> </table> </div>
</div>
<div class="q" id="p_20Ap2_353"> <div class="divNumber">184.</div> <div class="p"> <table class="singleColumn"> <tr> <td> <div class="pN">353</div> <div class="G">Chassūrodayakāleva,</div> </td> </tr> <tr> <td> <div class="G">lokañcākāsi dhūmikaṁ;</div> </td> </tr> <tr> <td> <div class="G">Yugante viya lokaṁ sā,</div> </td> </tr> <tr> <td> <div class="G">jālāmālākulaṁ akā.</div> </td> </tr> </table> </div>
</div>
<div class="q" id="p_20Ap2_354"> <div class="divNumber">185.</div> <div class="p"> <table class="singleColumn"> <tr> <td> <div class="pN">354</div> <div class="G">Mucalindaṁ mahāselaṁ,</div> </td> </tr> <tr> <td> <div class="G">merumūlanadantare;</div> </td> </tr> <tr> <td> <div class="G">Sāsapāriva sabbāni,</div> </td> </tr> <tr> <td> <div class="G">ekenaggahi muṭṭhinā.</div> </td> </tr> </table> </div>
</div>
<div class="q" id="p_20Ap2_355"> <div class="divNumber">186.</div> <div class="p"> <table class="singleColumn"> <tr> <td> <div class="pN">355</div> <div class="G">Aṅgulaggena chādesi,</div> </td> </tr> <tr> <td> <div class="G">bhākaraṁ sanisākaraṁ;</div> </td> </tr> <tr> <td> <div class="G">Candasūrasahassāni,</div> </td> </tr> <tr> <td> <div class="G">āveḷamiva dhārayi.</div> </td> </tr> </table> </div>
</div>
<div class="q" id="p_20Ap2_356"> <div class="divNumber">187.</div> <div class="p"> <table class="singleColumn"> <tr> <td> <div class="pN">356</div> <div class="G">Catusāgaratoyāni,</div> </td> </tr> <tr> <td> <div class="G">dhārayī ekapāṇinā;</div> </td> </tr> <tr> <td> <div class="G">Yugantajaladākāraṁ,</div> </td> </tr> <tr> <td> <div class="G">mahāvassaṁ pavassatha.</div> </td> </tr> </table> </div>
</div>
<div class="q" id="p_20Ap2_357"> <div class="divNumber">188.</div> <div class="p"> <table class="singleColumn"> <tr> <td> <div class="pN">357</div> <div class="G">Cakkavattiṁ saparisaṁ,</div> </td> </tr> <tr> <td> <div class="G">māpayī sā nabhattale;</div> </td> </tr> <tr> <td> <div class="G">Garuḷaṁ dviradaṁ sīhaṁ,</div> </td> </tr> <tr> <td> <div class="G">vinadantaṁ padassayi.</div> </td> </tr> </table> </div>
</div>
<div class="q" id="p_20Ap2_358"> <div class="divNumber">189.</div> <div class="p"> <table class="singleColumn"> <tr> <td> <div class="pN">358</div> <div class="G">Ekikā abhinimmitvā,</div> </td> </tr> <tr> <td> <div class="G">Appameyyaṁ bhikkhunīgaṇaṁ;</div> </td> </tr> <tr> <td> <div class="G">Puna antaradhāpetvā,</div> </td> </tr> <tr> <td> <div class="G">Ekikā munimabravi.</div> </td> </tr> </table> </div>
</div>
<div class="q" id="p_20Ap2_359"> <div class="divNumber">190.</div> <div class="p"> <table class="singleColumn"> <tr> <td> <div class="pN">359</div> <div class="G">“Mātucchā te mahāvīra,</div> </td> </tr> <tr> <td> <div class="G">tava sāsanakārikā;</div> </td> </tr> <tr> <td> <div class="G">Anuppattā sakaṁ atthaṁ,</div> </td> </tr> <tr> <td> <div class="G">pāde vandāmi cakkhuma”.</div> </td> </tr> </table> </div>
</div>
<div class="q" id="p_20Ap2_360"> <div class="divNumber">191.</div> <div class="p"> <table class="singleColumn"> <tr> <td> <div class="pN">360</div> <div class="G">Dassetvā vividhā iddhī,</div> </td> </tr> <tr> <td> <div class="G">orohitvā nabhattalā;</div> </td> </tr> <tr> <td> <div class="G">Vanditvā lokapajjotaṁ,</div> </td> </tr> <tr> <td> <div class="G">ekamantaṁ nisīdi sā.</div> </td> </tr> </table> </div>
</div>
<div class="q" id="p_20Ap2_361"> <div class="divNumber">192.</div> <div class="p"> <table class="singleColumn"> <tr> <td> <div class="pN">361</div> <div class="G">“Sā vīsavassasatikā,</div> </td> </tr> <tr> <td> <div class="G">jātiyāhaṁ mahāmune;</div> </td> </tr> <tr> <td> <div class="G">Alamettāvatā vīra,</div> </td> </tr> <tr> <td> <div class="G">nibbāyissāmi nāyaka”.</div> </td> </tr> </table> </div>
</div>
<div class="q" id="p_20Ap2_362"> <div class="divNumber">193.</div> <div class="p"> <table class="singleColumn"> <tr> <td> <div class="pN">362</div> <div class="G">Tadātivimhitā sabbā,</div> </td> </tr> <tr> <td> <div class="G">parisā sā katañjalī;</div> </td> </tr> <tr> <td> <div class="G">“Avocayye kathaṁ āsi,</div> </td> </tr> <tr> <td> <div class="G">atuliddhiparakkamā”.</div> </td> </tr> </table> </div>
</div>
<div class="q" id="p_20Ap2_363"> <div class="divNumber">194.</div> <div class="p"> <table class="singleColumn"> <tr> <td> <div class="pN">363</div> <div class="G">“Padumuttaro nāma jino,</div> </td> </tr> <tr> <td> <div class="G">sabbadhammesu cakkhumā;</div> </td> </tr> <tr> <td> <div class="G">Ito satasahassamhi,</div> </td> </tr> <tr> <td> <div class="G">kappe uppajji nāyako.</div> </td> </tr> </table> </div>
</div>
<div class="q" id="p_20Ap2_364"> <div class="divNumber">195.</div> <div class="p"> <table class="singleColumn"> <tr> <td> <div class="pN">364</div> <div class="G">Tadāhaṁ haṁsavatiyaṁ,</div> </td> </tr> <tr> <td> <div class="G">jātāmaccakule ahuṁ;</div> </td> </tr> <tr> <td> <div class="G">Sabbopakārasampanne,</div> </td> </tr> <tr> <td> <div class="G">iddhe phīte mahaddhane.</div> </td> </tr> </table> </div>
</div>
<div class="q" id="p_20Ap2_365"> <div class="divNumber">196.</div> <div class="p"> <table class="singleColumn"> <tr> <td> <div class="pN">365</div> <div class="G">Kadāci pitunā saddhiṁ,</div> </td> </tr> <tr> <td> <div class="G">dāsīgaṇapurakkhatā;</div> </td> </tr> <tr> <td> <div class="G">Mahatā parivārena,</div> </td> </tr> <tr> <td> <div class="G">taṁ upecca narāsabhaṁ.</div> </td> </tr> </table> </div>
</div>
<div class="q" id="p_20Ap2_366"> <div class="divNumber">197.</div> <div class="p"> <table class="singleColumn"> <tr> <td> <div class="pN">366</div> <div class="G">Vāsavaṁ viya vassantaṁ,</div> </td> </tr> <tr> <td> <div class="G">dhammameghaṁ anāsavaṁ;</div> </td> </tr> <tr> <td> <div class="G">Saradādiccasadisaṁ,</div> </td> </tr> <tr> <td> <div class="G">raṁsijālasamujjalaṁ.</div> </td> </tr> </table> </div>
</div>
<div class="q" id="p_20Ap2_367"> <div class="divNumber">198.</div> <div class="p"> <table class="singleColumn"> <tr> <td> <div class="pN">367</div> <div class="G">Disvā cittaṁ pasādetvā,</div> </td> </tr> <tr> <td> <div class="G">sutvā cassa subhāsitaṁ;</div> </td> </tr> <tr> <td> <div class="G">Mātucchaṁ bhikkhuniṁ agge,</div> </td> </tr> <tr> <td> <div class="G">ṭhapentaṁ naranāyakaṁ.</div> </td> </tr> </table> </div>
</div>
<div class="q" id="p_20Ap2_368"> <div class="divNumber">199.</div> <div class="p"> <table class="singleColumn"> <tr> <td> <div class="pN">368</div> <div class="G">Sutvā datvā mahādānaṁ,</div> </td> </tr> <tr> <td> <div class="G">sattāhaṁ tassa tādino;</div> </td> </tr> <tr> <td> <div class="G">Sasaṁghassa naraggassa,</div> </td> </tr> <tr> <td> <div class="G">paccayāni bahūni ca.</div> </td> </tr> </table> </div>
</div>
<div class="q" id="p_20Ap2_369"> <div class="divNumber">200.</div> <div class="p"> <table class="singleColumn"> <tr> <td> <div class="pN">369</div> <div class="G">Nipacca pādamūlamhi,</div> </td> </tr> <tr> <td> <div class="G">taṁ ṭhānamabhipatthayiṁ;</div> </td> </tr> <tr> <td> <div class="G">Tato mahāparisatiṁ,</div> </td> </tr> <tr> <td> <div class="G">avoca isisattamo.</div> </td> </tr> </table> </div>
</div>
<div class="q" id="p_20Ap2_370"> <div class="divNumber">201.</div> <div class="p"> <table class="singleColumn"> <tr> <td> <div class="pN">370</div> <div class="G">‘Yā sasaṁghaṁ abhojesi,</div> </td> </tr> <tr> <td> <div class="G">sattāhaṁ lokanāyakaṁ;</div> </td> </tr> <tr> <td> <div class="G">Tamahaṁ kittayissāmi,</div> </td> </tr> <tr> <td> <div class="G">suṇātha mama bhāsato.</div> </td> </tr> </table> </div>
</div>
<div class="q" id="p_20Ap2_371"> <div class="divNumber">202.</div> <div class="p"> <table class="singleColumn"> <tr> <td> <div class="pN">371</div> <div class="G">Satasahassito kappe,</div> </td> </tr> <tr> <td> <div class="G">okkākakulasambhavo;</div> </td> </tr> <tr> <td> <div class="G">Gotamo nāma gottena,</div> </td> </tr> <tr> <td> <div class="G">satthā loke bhavissati.</div> </td> </tr> </table> </div>
</div>
<div class="q" id="p_20Ap2_372"> <div class="divNumber">203.</div> <div class="p"> <table class="singleColumn"> <tr> <td> <div class="pN">372</div> <div class="G">Tassa dhammesu dāyādā,</div> </td> </tr> <tr> <td> <div class="G">orasā dhammanimmitā;</div> </td> </tr> <tr> <td> <div class="G">Gotamī nāma nāmena,</div> </td> </tr> <tr> <td> <div class="G">hessati satthu sāvikā.</div> </td> </tr> </table> </div>
</div>
<div class="q" id="p_20Ap2_373"> <div class="divNumber">204.</div> <div class="p"> <table class="singleColumn"> <tr> <td> <div class="pN">373</div> <div class="G">Tassa buddhassa mātucchā,</div> </td> </tr> <tr> <td> <div class="G">jīvitāpādikā ayaṁ;</div> </td> </tr> <tr> <td> <div class="G">Rattaññūnañca aggattaṁ,</div> </td> </tr> <tr> <td> <div class="G">bhikkhunīnaṁ labhissati’.</div> </td> </tr> </table> </div>
</div>
<div class="q" id="p_20Ap2_374"> <div class="divNumber">205.</div> <div class="p"> <table class="singleColumn"> <tr> <td> <div class="pN">374</div> <div class="G">Taṁ sutvāna pamoditvā,</div> </td> </tr> <tr> <td> <div class="G">yāvajīvaṁ tadā jinaṁ;</div> </td> </tr> <tr> <td> <div class="G">Paccayehi upaṭṭhitvā,</div> </td> </tr> <tr> <td> <div class="G">tato kālaṅkatā ahaṁ.</div> </td> </tr> </table> </div>
</div>
<div class="q" id="p_20Ap2_375"> <div class="divNumber">206.</div> <div class="p"> <table class="singleColumn"> <tr> <td> <div class="pN">375</div> <div class="G">Tāvatiṁsesu devesu,</div> </td> </tr> <tr> <td> <div class="G">sabbakāmasamiddhisu;</div> </td> </tr> <tr> <td> <div class="G">Nibbattā dasahaṅgehi,</div> </td> </tr> <tr> <td> <div class="G">aññe abhibhaviṁ ahaṁ.</div> </td> </tr> </table> </div>
</div>
<div class="q" id="p_20Ap2_376"> <div class="divNumber">207.</div> <div class="p"> <table class="singleColumn"> <tr> <td> <div class="pN">376</div> <div class="G">Rūpasaddehi gandhehi,</div> </td> </tr> <tr> <td> <div class="G">rasehi phusanehi ca;</div> </td> </tr> <tr> <td> <div class="G">Āyunāpi ca vaṇṇena,</div> </td> </tr> <tr> <td> <div class="G">sukhena yasasāpi ca.</div> </td> </tr> </table> </div>
</div>
<div class="q" id="p_20Ap2_377"> <div class="divNumber">208.</div> <div class="p"> <table class="singleColumn"> <tr> <td> <div class="pN">377</div> <div class="G">Tathevādhipateyyena,</div> </td> </tr> <tr> <td> <div class="G">adhigayha virocahaṁ;</div> </td> </tr> <tr> <td> <div class="G">Ahosiṁ amarindassa,</div> </td> </tr> <tr> <td> <div class="G">mahesī dayitā tahiṁ.</div> </td> </tr> </table> </div>
</div>
<div class="q" id="p_20Ap2_378"> <div class="divNumber">209.</div> <div class="p"> <table class="singleColumn"> <tr> <td> <div class="pN">378</div> <div class="G">Saṁsāre saṁsarantīhaṁ,</div> </td> </tr> <tr> <td> <div class="G">kammavāyusameritā;</div> </td> </tr> <tr> <td> <div class="G">Kāsissa rañño visaye,</div> </td> </tr> <tr> <td> <div class="G">ajāyiṁ dāsagāmake.</div> </td> </tr> </table> </div>
</div>
<div class="q" id="p_20Ap2_379"> <div class="divNumber">210.</div> <div class="p"> <table class="singleColumn"> <tr> <td> <div class="pN">379</div> <div class="G">Pañcadāsasatānūnā,</div> </td> </tr> <tr> <td> <div class="G">nivasanti tahiṁ tadā;</div> </td> </tr> <tr> <td> <div class="G">Sabbesaṁ tattha yo jeṭṭho,</div> </td> </tr> <tr> <td> <div class="G">tassa jāyā ahosahaṁ.</div> </td> </tr> </table> </div>
</div>
<div class="q" id="p_20Ap2_380"> <div class="divNumber">211.</div> <div class="p"> <table class="singleColumn"> <tr> <td> <div class="pN">380</div> <div class="G">Sayambhuno pañcasatā,</div> </td> </tr> <tr> <td> <div class="G">gāmaṁ piṇḍāya pāvisuṁ;</div> </td> </tr> <tr> <td> <div class="G">Te disvāna ahaṁ tuṭṭhā,</div> </td> </tr> <tr> <td> <div class="G">saha sabbāhi itthibhi.</div> </td> </tr> </table> </div>
</div>
<div class="q" id="p_20Ap2_381"> <div class="divNumber">212.</div> <div class="p"> <table class="singleColumn"> <tr> <td> <div class="pN">381</div> <div class="G">Pūgā hutvāva sabbāyo,</div> </td> </tr> <tr> <td> <div class="G">catumāse upaṭṭhahuṁ;</div> </td> </tr> <tr> <td> <div class="G">Ticīvarāni datvāna,</div> </td> </tr> <tr> <td> <div class="G">saṁsarimha sasāmikā.</div> </td> </tr> </table> </div>
</div>
<div class="q" id="p_20Ap2_382"> <div class="divNumber">213.</div> <div class="p"> <table class="singleColumn"> <tr> <td> <div class="pN">382</div> <div class="G">Tato cutā sabbāpi tā,</div> </td> </tr> <tr> <td> <div class="G">tāvatiṁsagatā mayaṁ;</div> </td> </tr> <tr> <td> <div class="G">Pacchime ca bhave dāni,</div> </td> </tr> <tr> <td> <div class="G">jātā devadahe pure.</div> </td> </tr> </table> </div>
</div>
<div class="q" id="p_20Ap2_383"> <div class="divNumber">214.</div> <div class="p"> <table class="singleColumn"> <tr> <td> <div class="pN">383</div> <div class="G">Pitā añjanasakko me,</div> </td> </tr> <tr> <td> <div class="G">mātā mama sulakkhaṇā;</div> </td> </tr> <tr> <td> <div class="G">Tato kapilavatthusmiṁ,</div> </td> </tr> <tr> <td> <div class="G">suddhodanagharaṁ gatā.</div> </td> </tr> </table> </div>
</div>
<div class="q" id="p_20Ap2_384"> <div class="divNumber">215.</div> <div class="p"> <table class="singleColumn"> <tr> <td> <div class="pN">384</div> <div class="G">Sesā sakyakule jātā,</div> </td> </tr> <tr> <td> <div class="G">sakyānaṁ gharamāgamuṁ;</div> </td> </tr> <tr> <td> <div class="G">Ahaṁ visiṭṭhā sabbāsaṁ,</div> </td> </tr> <tr> <td> <div class="G">jinassāpādikā ahuṁ.</div> </td> </tr> </table> </div>
</div>
<div class="q" id="p_20Ap2_385"> <div class="divNumber">216.</div> <div class="p"> <table class="singleColumn"> <tr> <td> <div class="pN">385</div> <div class="G">Mama puttobhinikkhamma,</div> </td> </tr> <tr> <td> <div class="G">buddho āsi vināyako;</div> </td> </tr> <tr> <td> <div class="G">Pacchāhaṁ pabbajitvāna,</div> </td> </tr> <tr> <td> <div class="G">satehi saha pañcahi.</div> </td> </tr> </table> </div>
</div>
<div class="q" id="p_20Ap2_386"> <div class="divNumber">217.</div> <div class="p"> <table class="singleColumn"> <tr> <td> <div class="pN">386</div> <div class="G">Sākiyānīhi dhīrāhi,</div> </td> </tr> <tr> <td> <div class="G">saha santisukhaṁ phusiṁ;</div> </td> </tr> <tr> <td> <div class="G">Ye tadā pubbajātiyaṁ,</div> </td> </tr> <tr> <td> <div class="G">amhākaṁ āsu sāmino.</div> </td> </tr> </table> </div>
</div>
<div class="q" id="p_20Ap2_387"> <div class="divNumber">218.</div> <div class="p"> <table class="singleColumn"> <tr> <td> <div class="pN">387</div> <div class="G">Sahapuññassa kattāro,</div> </td> </tr> <tr> <td> <div class="G">mahāsamayakārakā;</div> </td> </tr> <tr> <td> <div class="G">Phusiṁsu arahattaṁ te,</div> </td> </tr> <tr> <td> <div class="G">sugatenānukampitā”.</div> </td> </tr> </table> </div>
</div>
<div class="q" id="p_20Ap2_388"> <div class="divNumber">219.</div> <div class="p"> <table class="singleColumn"> <tr> <td> <div class="pN">388</div> <div class="G">Tadetarā bhikkhuniyo,</div> </td> </tr> <tr> <td> <div class="G">āruhiṁsu nabhattalaṁ;</div> </td> </tr> <tr> <td> <div class="G">Saṅgatā viya tārāyo,</div> </td> </tr> <tr> <td> <div class="G">virociṁsu mahiddhikā.</div> </td> </tr> </table> </div>
</div>
<div class="q" id="p_20Ap2_389"> <div class="divNumber">220.</div> <div class="p"> <table class="singleColumn"> <tr> <td> <div class="pN">389</div> <div class="G">Iddhī anekā dassesuṁ,</div> </td> </tr> <tr> <td> <div class="G">piḷandhavikatiṁ yathā;</div> </td> </tr> <tr> <td> <div class="G">Kammāro kanakasseva,</div> </td> </tr> <tr> <td> <div class="G">kammaññassa susikkhito.</div> </td> </tr> </table> </div>
</div>
<div class="q" id="p_20Ap2_390"> <div class="divNumber">221.</div> <div class="p"> <table class="singleColumn"> <tr> <td> <div class="pN">390</div> <div class="G">Dassetvā pāṭihīrāni,</div> </td> </tr> <tr> <td> <div class="G">vicittāni bahūni ca;</div> </td> </tr> <tr> <td> <div class="G">Tosetvā vādipavaraṁ,</div> </td> </tr> <tr> <td> <div class="G">muniṁ saparisaṁ tadā.</div> </td> </tr> </table> </div>
</div>
<div class="q" id="p_20Ap2_391"> <div class="divNumber">222.</div> <div class="p"> <table class="singleColumn"> <tr> <td> <div class="pN">391</div> <div class="G">Orohitvāna gaganā,</div> </td> </tr> <tr> <td> <div class="G">vanditvā isisattamaṁ;</div> </td> </tr> <tr> <td> <div class="G">Anuññātā naraggena,</div> </td> </tr> <tr> <td> <div class="G">yathāṭhāne nisīdisuṁ.</div> </td> </tr> </table> </div>
</div>
<div class="q" id="p_20Ap2_392"> <div class="divNumber">223.</div> <div class="p"> <table class="singleColumn"> <tr> <td> <div class="pN">392</div> <div class="G">“Ahonukampikā amhaṁ,</div> </td> </tr> <tr> <td> <div class="G">sabbāsaṁ cira gotamī;</div> </td> </tr> <tr> <td> <div class="G">Vāsitā tava puññehi,</div> </td> </tr> <tr> <td> <div class="G">pattā no āsavakkhayaṁ.</div> </td> </tr> </table> </div>
</div>
<div class="q" id="p_20Ap2_393"> <div class="divNumber">224.</div> <div class="p"> <table class="singleColumn"> <tr> <td> <div class="pN">393</div> <div class="G">Kilesā jhāpitā amhaṁ,</div> </td> </tr> <tr> <td> <div class="G">bhavā sabbe samūhatā;</div> </td> </tr> <tr> <td> <div class="G">Nāgīva bandhanaṁ chetvā,</div> </td> </tr> <tr> <td> <div class="G">viharāma anāsavā.</div> </td> </tr> </table> </div>
</div>
<div class="q" id="p_20Ap2_394"> <div class="divNumber">225.</div> <div class="p"> <table class="singleColumn"> <tr> <td> <div class="pN">394</div> <div class="G">Svāgataṁ vata no āsi,</div> </td> </tr> <tr> <td> <div class="G">buddhaseṭṭhassa santike;</div> </td> </tr> <tr> <td> <div class="G">Tisso vijjā anuppattā,</div> </td> </tr> <tr> <td> <div class="G">kataṁ buddhassa sāsanaṁ.</div> </td> </tr> </table> </div>
</div>
<div class="q" id="p_20Ap2_395"> <div class="divNumber">226.</div> <div class="p"> <table class="singleColumn"> <tr> <td> <div class="pN">395</div> <div class="G">Paṭisambhidā catasso,</div> </td> </tr> <tr> <td> <div class="G">vimokkhāpi ca aṭṭhime;</div> </td> </tr> <tr> <td> <div class="G">Chaḷabhiññā sacchikatā,</div> </td> </tr> <tr> <td> <div class="G">kataṁ buddhassa sāsanaṁ.</div> </td> </tr> </table> </div>
</div>
<div class="q" id="p_20Ap2_396"> <div class="divNumber">227.</div> <div class="p"> <table class="singleColumn"> <tr> <td> <div class="pN">396</div> <div class="G">Iddhīsu ca vasī homa,</div> </td> </tr> <tr> <td> <div class="G">dibbāya sotadhātuyā;</div> </td> </tr> <tr> <td> <div class="G">Cetopariyañāṇassa,</div> </td> </tr> <tr> <td> <div class="G">vasī homa mahāmune.</div> </td> </tr> </table> </div>
</div>
<div class="q" id="p_20Ap2_397"> <div class="divNumber">228.</div> <div class="p"> <table class="singleColumn"> <tr> <td> <div class="pN">397</div> <div class="G">Pubbenivāsaṁ jānāma,</div> </td> </tr> <tr> <td> <div class="G">dibbacakkhu visodhitaṁ;</div> </td> </tr> <tr> <td> <div class="G">Sabbāsavaparikkhīṇā,</div> </td> </tr> <tr> <td> <div class="G">natthi dāni punabbhavā.</div> </td> </tr> </table> </div>
</div>
<div class="q" id="p_20Ap2_398"> <div class="divNumber">229.</div> <div class="p"> <table class="singleColumn"> <tr> <td> <div class="pN">398</div> <div class="G">Atthe dhamme ca nerutte,</div> </td> </tr> <tr> <td> <div class="G">paṭibhāne ca vijjati;</div> </td> </tr> <tr> <td> <div class="G">Ñāṇaṁ amhaṁ mahāvīra,</div> </td> </tr> <tr> <td> <div class="G">uppannaṁ tava santike.</div> </td> </tr> </table> </div>
</div>
<div class="q" id="p_20Ap2_399"> <div class="divNumber">230.</div> <div class="p"> <table class="singleColumn"> <tr> <td> <div class="pN">399</div> <div class="G">Asmābhi pariciṇṇosi,</div> </td> </tr> <tr> <td> <div class="G">mettacittā hi nāyaka;</div> </td> </tr> <tr> <td> <div class="G">Anujānāhi sabbāsaṁ,</div> </td> </tr> <tr> <td> <div class="G">nibbānāya mahāmune”.</div> </td> </tr> </table> </div>
</div>
<div class="q" id="p_20Ap2_400"> <div class="divNumber">231.</div> <div class="p"> <table class="singleColumn"> <tr> <td> <div class="pN">400</div> <div class="G">“Nibbāyissāma iccevaṁ,</div> </td> </tr> <tr> <td> <div class="G">kiṁ vakkhāmi vadantiyo;</div> </td> </tr> <tr> <td> <div class="G">Yassadāni ca vo kālaṁ,</div> </td> </tr> <tr> <td> <div class="G">maññathā”ti jinobravi.</div> </td> </tr> </table> </div>
</div>
<div class="q" id="p_20Ap2_401"> <div class="divNumber">232.</div> <div class="p"> <table class="singleColumn"> <tr> <td> <div class="pN">401</div> <div class="G">Gotamīādikā tāyo,</div> </td> </tr> <tr> <td> <div class="G">tadā bhikkhuniyo jinaṁ;</div> </td> </tr> <tr> <td> <div class="G">Vanditvā āsanā tamhā,</div> </td> </tr> <tr> <td> <div class="G">vuṭṭhāya agamiṁsu tā.</div> </td> </tr> </table> </div>
</div>
<div class="q" id="p_20Ap2_402"> <div class="divNumber">233.</div> <div class="p"> <table class="singleColumn"> <tr> <td> <div class="pN">402</div> <div class="G">Mahatā janakāyena,</div> </td> </tr> <tr> <td> <div class="G">saha lokagganāyako;</div> </td> </tr> <tr> <td> <div class="G">Anusaṁyāyī so vīro,</div> </td> </tr> <tr> <td> <div class="G">mātucchaṁ yāvakoṭṭhakaṁ.</div> </td> </tr> </table> </div>
</div>
<div class="q" id="p_20Ap2_403"> <div class="divNumber">234.</div> <div class="p"> <table class="singleColumn"> <tr> <td> <div class="pN">403</div> <div class="G">Tadā nipati pādesu,</div> </td> </tr> <tr> <td> <div class="G">gotamī lokabandhuno;</div> </td> </tr> <tr> <td> <div class="G">Saheva tāhi sabbāhi,</div> </td> </tr> <tr> <td> <div class="G">“pacchimaṁ pādavandanaṁ.</div> </td> </tr> </table> </div>
</div>
<div class="q" id="p_20Ap2_404"> <div class="divNumber">235.</div> <div class="p"> <table class="singleColumn"> <tr> <td> <div class="pN">404</div> <div class="G">Idaṁ pacchimakaṁ mayhaṁ,</div> </td> </tr> <tr> <td> <div class="G">lokanāthassa dassanaṁ;</div> </td> </tr> <tr> <td> <div class="G">Na puno amatākāraṁ,</div> </td> </tr> <tr> <td> <div class="G">passissāmi mukhaṁ tava.</div> </td> </tr> </table> </div>
</div>
<div class="q" id="p_20Ap2_405"> <div class="divNumber">236.</div> <div class="p"> <table class="singleColumn"> <tr> <td> <div class="pN">405</div> <div class="G">Na ca me vandanaṁ vīra,</div> </td> </tr> <tr> <td> <div class="G">tava pāde sukomale;</div> </td> </tr> <tr> <td> <div class="G">Samphusissati lokagga,</div> </td> </tr> <tr> <td> <div class="G">ajja gacchāmi nibbutiṁ”.</div> </td> </tr> </table> </div>
</div>
<div class="q" id="p_20Ap2_406"> <div class="divNumber">237.</div> <div class="p"> <table class="singleColumn"> <tr> <td> <div class="pN">406</div> <div class="G">“Rūpena kiṁ tavānena,</div> </td> </tr> <tr> <td> <div class="G">diṭṭhe dhamme yathātathe;</div> </td> </tr> <tr> <td> <div class="G">Sabbaṁ saṅkhatamevetaṁ,</div> </td> </tr> <tr> <td> <div class="G">anassāsikamittaraṁ”.</div> </td> </tr> </table> </div>
</div>
<div class="q" id="p_20Ap2_407"> <div class="divNumber">238.</div> <div class="p"> <table class="singleColumn"> <tr> <td> <div class="pN">407</div> <div class="G">Sā saha tāhi gantvāna,</div> </td> </tr> <tr> <td> <div class="G">bhikkhunupassayaṁ sakaṁ;</div> </td> </tr> <tr> <td> <div class="G">Aḍḍhapallaṅkamābhujja,</div> </td> </tr> <tr> <td> <div class="G">nisīdi paramāsane.</div> </td> </tr> </table> </div>
</div>
<div class="q" id="p_20Ap2_408"> <div class="divNumber">239.</div> <div class="p"> <table class="singleColumn"> <tr> <td> <div class="pN">408</div> <div class="G">Tadā upāsikā tattha,</div> </td> </tr> <tr> <td> <div class="G">buddhasāsanavacchalā;</div> </td> </tr> <tr> <td> <div class="G">Tassā pavattiṁ sutvāna,</div> </td> </tr> <tr> <td> <div class="G">upesuṁ pādavandikā.</div> </td> </tr> </table> </div>
</div>
<div class="q" id="p_20Ap2_409"> <div class="divNumber">240.</div> <div class="p"> <table class="singleColumn"> <tr> <td> <div class="pN">409</div> <div class="G">Karehi uraṁ pahantā,</div> </td> </tr> <tr> <td> <div class="G">chinnamūlā yathā latā;</div> </td> </tr> <tr> <td> <div class="G">Rodantā karuṇaṁ ravaṁ,</div> </td> </tr> <tr> <td> <div class="G">sokaṭṭā bhūmipātitā.</div> </td> </tr> </table> </div>
</div>
<div class="q" id="p_20Ap2_410"> <div class="divNumber">241.</div> <div class="p"> <table class="singleColumn"> <tr> <td> <div class="pN">410</div> <div class="G">“Mā no saraṇade nāthe,</div> </td> </tr> <tr> <td> <div class="G">vihāya gami nibbutiṁ;</div> </td> </tr> <tr> <td> <div class="G">Nipatitvāna yācāma,</div> </td> </tr> <tr> <td> <div class="G">sabbāyo sirasā mayaṁ”.</div> </td> </tr> </table> </div>
</div>
<div class="q" id="p_20Ap2_411"> <div class="divNumber">242.</div> <div class="p"> <table class="singleColumn"> <tr> <td> <div class="pN">411</div> <div class="G">Yā padhānatamā tāsaṁ,</div> </td> </tr> <tr> <td> <div class="G">saddhā paññā upāsikā;</div> </td> </tr> <tr> <td> <div class="G">Tassā sīsaṁ pamajjantī,</div> </td> </tr> <tr> <td> <div class="G">idaṁ vacanamabravi.</div> </td> </tr> </table> </div>
</div>
<div class="q" id="p_20Ap2_412"> <div class="divNumber">243.</div> <div class="p"> <table class="singleColumn"> <tr> <td> <div class="pN">412</div> <div class="G">“Alaṁ puttā visādena,</div> </td> </tr> <tr> <td> <div class="G">mārapāsānuvattinā;</div> </td> </tr> <tr> <td> <div class="G">Aniccaṁ saṅkhataṁ sabbaṁ,</div> </td> </tr> <tr> <td> <div class="G">viyogantaṁ calācalaṁ”.</div> </td> </tr> </table> </div>
</div>
<div class="q" id="p_20Ap2_413"> <div class="divNumber">244.</div> <div class="p"> <table class="singleColumn"> <tr> <td> <div class="pN">413</div> <div class="G">Tato sā tā visajjitvā,</div> </td> </tr> <tr> <td> <div class="G">paṭhamaṁ jhānamuttamaṁ;</div> </td> </tr> <tr> <td> <div class="G">Dutiyañca tatiyañca,</div> </td> </tr> <tr> <td> <div class="G">samāpajji catutthakaṁ.</div> </td> </tr> </table> </div>
</div>
<div class="q" id="p_20Ap2_414"> <div class="divNumber">245.</div> <div class="p"> <table class="singleColumn"> <tr> <td> <div class="pN">414</div> <div class="G">Ākāsāyatanañceva,</div> </td> </tr> <tr> <td> <div class="G">viññāṇāyatanaṁ tathā;</div> </td> </tr> <tr> <td> <div class="G">Ākiñcaṁ nevasaññañca,</div> </td> </tr> <tr> <td> <div class="G">samāpajji yathākkamaṁ.</div> </td> </tr> </table> </div>
</div>
<div class="q" id="p_20Ap2_415"> <div class="divNumber">246.</div> <div class="p"> <table class="singleColumn"> <tr> <td> <div class="pN">415</div> <div class="G">Paṭilomena jhānāni,</div> </td> </tr> <tr> <td> <div class="G">samāpajjittha gotamī;</div> </td> </tr> <tr> <td> <div class="G">Yāvatā paṭhamaṁ jhānaṁ,</div> </td> </tr> <tr> <td> <div class="G">tato yāvacatutthakaṁ.</div> </td> </tr> </table> </div>
</div>
<div class="q" id="p_20Ap2_416"> <div class="divNumber">247.</div> <div class="p"> <table class="singleColumn"> <tr> <td> <div class="pN">416</div> <div class="G">Tato vuṭṭhāya nibbāyi,</div> </td> </tr> <tr> <td> <div class="G">dīpaccīva nirāsavā;</div> </td> </tr> <tr> <td> <div class="G">Bhūmicālo mahā āsi,</div> </td> </tr> <tr> <td> <div class="G">nabhasā vijjutā pati.</div> </td> </tr> </table> </div>
</div>
<div class="q" id="p_20Ap2_417"> <div class="divNumber">248.</div> <div class="p"> <table class="singleColumn"> <tr> <td> <div class="pN">417</div> <div class="G">Panāditā dundubhiyo,</div> </td> </tr> <tr> <td> <div class="G">parideviṁsu devatā;</div> </td> </tr> <tr> <td> <div class="G">Pupphavuṭṭhī ca gaganā,</div> </td> </tr> <tr> <td> <div class="G">abhivassatha medaniṁ.</div> </td> </tr> </table> </div>
</div>
<div class="q" id="p_20Ap2_418"> <div class="divNumber">249.</div> <div class="p"> <table class="singleColumn"> <tr> <td> <div class="pN">418</div> <div class="G">Kampito merurājāpi,</div> </td> </tr> <tr> <td> <div class="G">raṅgamajjhe yathā naṭo;</div> </td> </tr> <tr> <td> <div class="G">Sokena cātidīnova,</div> </td> </tr> <tr> <td> <div class="G">viravo āsi sāgaro.</div> </td> </tr> </table> </div>
</div>
<div class="q" id="p_20Ap2_419"> <div class="divNumber">250.</div> <div class="p"> <table class="singleColumn"> <tr> <td> <div class="pN">419</div> <div class="G">Devā nāgāsurā brahmā,</div> </td> </tr> <tr> <td> <div class="G">saṁviggāhiṁsu taṅkhaṇe;</div> </td> </tr> <tr> <td> <div class="G">“Aniccā vata saṅkhārā,</div> </td> </tr> <tr> <td> <div class="G">yathāyaṁ vilayaṁ gatā”.</div> </td> </tr> </table> </div>
</div>
<div class="q" id="p_20Ap2_420"> <div class="divNumber">251.</div> <div class="p"> <table class="singleColumn"> <tr> <td> <div class="pN">420</div> <div class="G">Yā ce maṁ parivāriṁsu,</div> </td> </tr> <tr> <td> <div class="G">satthu sāsanakārikā;</div> </td> </tr> <tr> <td> <div class="G">Tāyopi anupādānā,</div> </td> </tr> <tr> <td> <div class="G">dīpacci viya nibbutā.</div> </td> </tr> </table> </div>
</div>
<div class="q" id="p_20Ap2_421"> <div class="divNumber">252.</div> <div class="p"> <table class="singleColumn"> <tr> <td> <div class="pN">421</div> <div class="G">Hā yogā vippayogantā,</div> </td> </tr> <tr> <td> <div class="G">hāniccaṁ sabbasaṅkhataṁ;</div> </td> </tr> <tr> <td> <div class="G">Hā jīvitaṁ vināsantaṁ,</div> </td> </tr> <tr> <td> <div class="G">iccāsi paridevanā.</div> </td> </tr> </table> </div>
</div>
<div class="q" id="p_20Ap2_422"> <div class="divNumber">253.</div> <div class="p"> <table class="singleColumn"> <tr> <td> <div class="pN">422</div> <div class="G">Tato devā ca brahmā ca,</div> </td> </tr> <tr> <td> <div class="G">lokadhammānuvattanaṁ;</div> </td> </tr> <tr> <td> <div class="G">Kālānurūpaṁ kubbanti,</div> </td> </tr> <tr> <td> <div class="G">upetvā isisattamaṁ.</div> </td> </tr> </table> </div>
</div>
<div class="q" id="p_20Ap2_423"> <div class="divNumber">254.</div> <div class="p"> <table class="singleColumn"> <tr> <td> <div class="pN">423</div> <div class="G">Tadā āmantayī satthā,</div> </td> </tr> <tr> <td> <div class="G">ānandaṁ sutasāgaraṁ;</div> </td> </tr> <tr> <td> <div class="G">“Gacchānanda nivedehi,</div> </td> </tr> <tr> <td> <div class="G">bhikkhūnaṁ mātu nibbutiṁ”.</div> </td> </tr> </table> </div>
</div>
<div class="q" id="p_20Ap2_424"> <div class="divNumber">255.</div> <div class="p"> <table class="singleColumn"> <tr> <td> <div class="pN">424</div> <div class="G">Tadānando nirānando,</div> </td> </tr> <tr> <td> <div class="G">assunā puṇṇalocano;</div> </td> </tr> <tr> <td> <div class="G">Gaggarena sarenāha,</div> </td> </tr> <tr> <td> <div class="G">“samāgacchantu bhikkhavo.</div> </td> </tr> </table> </div>
</div>
<div class="q" id="p_20Ap2_425"> <div class="divNumber">256.</div> <div class="p"> <table class="singleColumn"> <tr> <td> <div class="pN">425</div> <div class="G">Pubbadakkhiṇapacchāsu,</div> </td> </tr> <tr> <td> <div class="G">uttarāya ca santike;</div> </td> </tr> <tr> <td> <div class="G">Suṇantu bhāsitaṁ mayhaṁ,</div> </td> </tr> <tr> <td> <div class="G">bhikkhavo sugatorasā.</div> </td> </tr> </table> </div>
</div>
<div class="q" id="p_20Ap2_426"> <div class="divNumber">257.</div> <div class="p"> <table class="singleColumn"> <tr> <td> <div class="pN">426</div> <div class="G">Yā vaḍḍhayi payattena,</div> </td> </tr> <tr> <td> <div class="G">sarīraṁ pacchimaṁ mune;</div> </td> </tr> <tr> <td> <div class="G">Sā gotamī gatā santiṁ,</div> </td> </tr> <tr> <td> <div class="G">tārāva sūriyodaye.</div> </td> </tr> </table> </div>
</div>
<div class="q" id="p_20Ap2_427"> <div class="divNumber">258.</div> <div class="p"> <table class="singleColumn"> <tr> <td> <div class="pN">427</div> <div class="G">Buddhamātāti paññattiṁ,</div> </td> </tr> <tr> <td> <div class="G">ṭhapayitvā gatāsamaṁ;</div> </td> </tr> <tr> <td> <div class="G">Na yattha pañcanettopi,</div> </td> </tr> <tr> <td> <div class="G">gatiṁ dakkhati nāyako.</div> </td> </tr> </table> </div>
</div>
<div class="q" id="p_20Ap2_428"> <div class="divNumber">259.</div> <div class="p"> <table class="singleColumn"> <tr> <td> <div class="pN">428</div> <div class="G">Yassatthi sugate saddhā,</div> </td> </tr> <tr> <td> <div class="G">yo ca piyo mahāmune;</div> </td> </tr> <tr> <td> <div class="G">Buddhamātussa sakkāraṁ,</div> </td> </tr> <tr> <td> <div class="G">karotu sugatoraso”.</div> </td> </tr> </table> </div>
</div>
<div class="q" id="p_20Ap2_429"> <div class="divNumber">260.</div> <div class="p"> <table class="singleColumn"> <tr> <td> <div class="pN">429</div> <div class="G">Sudūraṭṭhāpi taṁ sutvā,</div> </td> </tr> <tr> <td> <div class="G">sīghamāgacchu bhikkhavo;</div> </td> </tr> <tr> <td> <div class="G">Keci buddhānubhāvena,</div> </td> </tr> <tr> <td> <div class="G">keci iddhīsu kovidā.</div> </td> </tr> </table> </div>
</div>
<div class="q" id="p_20Ap2_430"> <div class="divNumber">261.</div> <div class="p"> <table class="singleColumn"> <tr> <td> <div class="pN">430</div> <div class="G">Kūṭāgāravare ramme,</div> </td> </tr> <tr> <td> <div class="G">sabbasoṇṇamaye subhe;</div> </td> </tr> <tr> <td> <div class="G">Mañcakaṁ samāropesuṁ,</div> </td> </tr> <tr> <td> <div class="G">yattha suttāsi gotamī.</div> </td> </tr> </table> </div>
</div>
<div class="q" id="p_20Ap2_431"> <div class="divNumber">262.</div> <div class="p"> <table class="singleColumn"> <tr> <td> <div class="pN">431</div> <div class="G">Cattāro lokapālā te,</div> </td> </tr> <tr> <td> <div class="G">aṁsehi samadhārayuṁ;</div> </td> </tr> <tr> <td> <div class="G">Sesā sakkādikā devā,</div> </td> </tr> <tr> <td> <div class="G">kūṭāgāre samaggahuṁ.</div> </td> </tr> </table> </div>
</div>
<div class="q" id="p_20Ap2_432"> <div class="divNumber">263.</div> <div class="p"> <table class="singleColumn"> <tr> <td> <div class="pN">432</div> <div class="G">Kūṭāgārāni sabbāni,</div> </td> </tr> <tr> <td> <div class="G">āsuṁ pañcasatānipi;</div> </td> </tr> <tr> <td> <div class="G">Saradādiccavaṇṇāni,</div> </td> </tr> <tr> <td> <div class="G">vissakammakatāni hi.</div> </td> </tr> </table> </div>
</div>
<div class="q" id="p_20Ap2_433"> <div class="divNumber">264.</div> <div class="p"> <table class="singleColumn"> <tr> <td> <div class="pN">433</div> <div class="G">Sabbā tāpi bhikkhuniyo,</div> </td> </tr> <tr> <td> <div class="G">āsuṁ mañcesu sāyitā;</div> </td> </tr> <tr> <td> <div class="G">Devānaṁ khandhamāruḷhā,</div> </td> </tr> <tr> <td> <div class="G">niyyanti anupubbaso.</div> </td> </tr> </table> </div>
</div>
<div class="q" id="p_20Ap2_434"> <div class="divNumber">265.</div> <div class="p"> <table class="singleColumn"> <tr> <td> <div class="pN">434</div> <div class="G">Sabbaso chāditaṁ āsi,</div> </td> </tr> <tr> <td> <div class="G">vitānena nabhattalaṁ;</div> </td> </tr> <tr> <td> <div class="G">Satārā candasūrā ca,</div> </td> </tr> <tr> <td> <div class="G">lañchitā kanakāmayā.</div> </td> </tr> </table> </div>
</div>
<div class="q" id="p_20Ap2_435"> <div class="divNumber">266.</div> <div class="p"> <table class="singleColumn"> <tr> <td> <div class="pN">435</div> <div class="G">Paṭākā ussitānekā,</div> </td> </tr> <tr> <td> <div class="G">vitatā pupphakañcukā;</div> </td> </tr> <tr> <td> <div class="G">Ogatākāsapadumā,</div> </td> </tr> <tr> <td> <div class="G">mahiyā pupphamuggataṁ.</div> </td> </tr> </table> </div>
</div>
<div class="q" id="p_20Ap2_436"> <div class="divNumber">267.</div> <div class="p"> <table class="singleColumn"> <tr> <td> <div class="pN">436</div> <div class="G">Dissanti candasūriyā,</div> </td> </tr> <tr> <td> <div class="G">pajjalanti ca tārakā;</div> </td> </tr> <tr> <td> <div class="G">Majjhaṁ gatopi cādicco,</div> </td> </tr> <tr> <td> <div class="G">na tāpesi sasī yathā.</div> </td> </tr> </table> </div>
</div>
<div class="q" id="p_20Ap2_437"> <div class="divNumber">268.</div> <div class="p"> <table class="singleColumn"> <tr> <td> <div class="pN">437</div> <div class="G">Devā dibbehi gandhehi,</div> </td> </tr> <tr> <td> <div class="G">mālehi surabhīhi ca;</div> </td> </tr> <tr> <td> <div class="G">Vāditehi ca naccehi,</div> </td> </tr> <tr> <td> <div class="G">saṅgītīhi ca pūjayuṁ.</div> </td> </tr> </table> </div>
</div>
<div class="q" id="p_20Ap2_438"> <div class="divNumber">269.</div> <div class="p"> <table class="singleColumn"> <tr> <td> <div class="pN">438</div> <div class="G">Nāgāsurā ca brahmāno,</div> </td> </tr> <tr> <td> <div class="G">yathāsatti yathābalaṁ;</div> </td> </tr> <tr> <td> <div class="G">Pūjayiṁsu ca niyyantiṁ,</div> </td> </tr> <tr> <td> <div class="G">nibbutaṁ buddhamātaraṁ.</div> </td> </tr> </table> </div>
</div>
<div class="q" id="p_20Ap2_439"> <div class="divNumber">270.</div> <div class="p"> <table class="singleColumn"> <tr> <td> <div class="pN">439</div> <div class="G">Sabbāyo purato nītā,</div> </td> </tr> <tr> <td> <div class="G">nibbutā sugatorasā;</div> </td> </tr> <tr> <td> <div class="G">Gotamī niyyate pacchā,</div> </td> </tr> <tr> <td> <div class="G">sakkatā buddhaposikā.</div> </td> </tr> </table> </div>
</div>
<div class="q" id="p_20Ap2_440"> <div class="divNumber">271.</div> <div class="p"> <table class="singleColumn"> <tr> <td> <div class="pN">440</div> <div class="G">Purato devamanujā,</div> </td> </tr> <tr> <td> <div class="G">sanāgāsurabrahmakā;</div> </td> </tr> <tr> <td> <div class="G">Pacchā sasāvako buddho,</div> </td> </tr> <tr> <td> <div class="G">pūjatthaṁ yāti mātuyā.</div> </td> </tr> </table> </div>
</div>
<div class="q" id="p_20Ap2_441"> <div class="divNumber">272.</div> <div class="p"> <table class="singleColumn"> <tr> <td> <div class="pN">441</div> <div class="G">Buddhassa parinibbānaṁ,</div> </td> </tr> <tr> <td> <div class="G">nedisaṁ āsi yādisaṁ;</div> </td> </tr> <tr> <td> <div class="G">Gotamīparinibbānaṁ,</div> </td> </tr> <tr> <td> <div class="G">atevacchariyaṁ ahu.</div> </td> </tr> </table> </div>
</div>
<div class="q" id="p_20Ap2_442"> <div class="divNumber">273.</div> <div class="p"> <table class="singleColumn"> <tr> <td> <div class="pN">442</div> <div class="G">Buddho buddhassa nibbāne,</div> </td> </tr> <tr> <td> <div class="G">nopaṭiyādi bhikkhavo;</div> </td> </tr> <tr> <td> <div class="G">Buddho gotaminibbāne,</div> </td> </tr> <tr> <td> <div class="G">sāriputtādikā tathā.</div> </td> </tr> </table> </div>
</div>
<div class="q" id="p_20Ap2_443"> <div class="divNumber">274.</div> <div class="p"> <table class="singleColumn"> <tr> <td> <div class="pN">443</div> <div class="G">Citakāni karitvāna,</div> </td> </tr> <tr> <td> <div class="G">sabbagandhamayāni te;</div> </td> </tr> <tr> <td> <div class="G">Gandhacuṇṇapakiṇṇāni,</div> </td> </tr> <tr> <td> <div class="G">jhāpayiṁsu ca tā tahiṁ.</div> </td> </tr> </table> </div>
</div>
<div class="q" id="p_20Ap2_444"> <div class="divNumber">275.</div> <div class="p"> <table class="singleColumn"> <tr> <td> <div class="pN">444</div> <div class="G">Sesabhāgāni ḍayhiṁsu,</div> </td> </tr> <tr> <td> <div class="G">aṭṭhī sesāni sabbaso;</div> </td> </tr> <tr> <td> <div class="G">Ānando ca tadāvoca,</div> </td> </tr> <tr> <td> <div class="G">saṁvegajanakaṁ vaco.</div> </td> </tr> </table> </div>
</div>
<div class="q" id="p_20Ap2_445"> <div class="divNumber">276.</div> <div class="p"> <table class="singleColumn"> <tr> <td> <div class="pN">445</div> <div class="G">“Gotamī nidhanaṁ yātā,</div> </td> </tr> <tr> <td> <div class="G">ḍayhañcassā sarīrakaṁ;</div> </td> </tr> <tr> <td> <div class="G">Saṅketaṁ buddhanibbānaṁ,</div> </td> </tr> <tr> <td> <div class="G">na cirena bhavissati”.</div> </td> </tr> </table> </div>
</div>
<div class="q" id="p_20Ap2_446"> <div class="divNumber">277.</div> <div class="p"> <table class="singleColumn"> <tr> <td> <div class="pN">446</div> <div class="G">Tato gotamidhātūni,</div> </td> </tr> <tr> <td> <div class="G">tassā pattagatāni so;</div> </td> </tr> <tr> <td> <div class="G">Upanāmesi nāthassa,</div> </td> </tr> <tr> <td> <div class="G">ānando buddhacodito.</div> </td> </tr> </table> </div>
</div>
<div class="q" id="p_20Ap2_447"> <div class="divNumber">278.</div> <div class="p"> <table class="singleColumn"> <tr> <td> <div class="pN">447</div> <div class="G">Pāṇinā tāni paggayha,</div> </td> </tr> <tr> <td> <div class="G">avoca isisattamo;</div> </td> </tr> <tr> <td> <div class="G">“Mahato sāravantassa,</div> </td> </tr> <tr> <td> <div class="G">yathā rukkhassa tiṭṭhato.</div> </td> </tr> </table> </div>
</div>
<div class="q" id="p_20Ap2_448"> <div class="divNumber">279.</div> <div class="p"> <table class="singleColumn"> <tr> <td> <div class="pN">448</div> <div class="G">Yo so mahattaro khandho,</div> </td> </tr> <tr> <td> <div class="G">palujjeyya aniccatā;</div> </td> </tr> <tr> <td> <div class="G">Tathā bhikkhunisaṁghassa,</div> </td> </tr> <tr> <td> <div class="G">gotamī parinibbutā.</div> </td> </tr> </table> </div>
</div>
<div class="q" id="p_20Ap2_449"> <div class="divNumber">280.</div> <div class="p"> <table class="singleColumn"> <tr> <td> <div class="pN">449</div> <div class="G">Aho acchariyaṁ mayhaṁ,</div> </td> </tr> <tr> <td> <div class="G">nibbutāyapi mātuyā;</div> </td> </tr> <tr> <td> <div class="G">Sarīramattasesāya,</div> </td> </tr> <tr> <td> <div class="G">natthi sokapariddavo.</div> </td> </tr> </table> </div>
</div>
<div class="q" id="p_20Ap2_450"> <div class="divNumber">281.</div> <div class="p"> <table class="singleColumn"> <tr> <td> <div class="pN">450</div> <div class="G">Na sociyā paresaṁ sā,</div> </td> </tr> <tr> <td> <div class="G">tiṇṇasaṁsārasāgarā;</div> </td> </tr> <tr> <td> <div class="G">Parivajjitasantāpā,</div> </td> </tr> <tr> <td> <div class="G">sītibhūtā sunibbutā.</div> </td> </tr> </table> </div>
</div>
<div class="q" id="p_20Ap2_451"> <div class="divNumber">282.</div> <div class="p"> <table class="singleColumn"> <tr> <td> <div class="pN">451</div> <div class="G">Paṇḍitāsi mahāpaññā,</div> </td> </tr> <tr> <td> <div class="G">puthupaññā tatheva ca;</div> </td> </tr> <tr> <td> <div class="G">Rattaññū bhikkhunīnaṁ sā,</div> </td> </tr> <tr> <td> <div class="G">evaṁ dhāretha bhikkhavo.</div> </td> </tr> </table> </div>
</div>
<div class="q" id="p_20Ap2_452"> <div class="divNumber">283.</div> <div class="p"> <table class="singleColumn"> <tr> <td> <div class="pN">452</div> <div class="G">Iddhīsu ca vasī āsi,</div> </td> </tr> <tr> <td> <div class="G">dibbāya sotadhātuyā;</div> </td> </tr> <tr> <td> <div class="G">Cetopariyañāṇassa,</div> </td> </tr> <tr> <td> <div class="G">vasī āsi ca gotamī.</div> </td> </tr> </table> </div>
</div>
<div class="q" id="p_20Ap2_453"> <div class="divNumber">284.</div> <div class="p"> <table class="singleColumn"> <tr> <td> <div class="pN">453</div> <div class="G">Pubbenivāsamaññāsi,</div> </td> </tr> <tr> <td> <div class="G">dibbacakkhu visodhitaṁ;</div> </td> </tr> <tr> <td> <div class="G">Sabbāsavā parikkhīṇā,</div> </td> </tr> <tr> <td> <div class="G">natthi tassā punabbhavo.</div> </td> </tr> </table> </div>
</div>
<div class="q" id="p_20Ap2_454"> <div class="divNumber">285.</div> <div class="p"> <table class="singleColumn"> <tr> <td> <div class="pN">454</div> <div class="G">Atthadhammaniruttīsu,</div> </td> </tr> <tr> <td> <div class="G">paṭibhāne tatheva ca;</div> </td> </tr> <tr> <td> <div class="G">Parisuddhaṁ ahu ñāṇaṁ,</div> </td> </tr> <tr> <td> <div class="G">tasmā socaniyā na sā.</div> </td> </tr> </table> </div>
</div>
<div class="q" id="p_20Ap2_455"> <div class="divNumber">286.</div> <div class="p"> <table class="singleColumn"> <tr> <td> <div class="pN">455</div> <div class="G">Ayoghanahatasseva,</div> </td> </tr> <tr> <td> <div class="G">jalato jātavedassa;</div> </td> </tr> <tr> <td> <div class="G">Anupubbūpasantassa,</div> </td> </tr> <tr> <td> <div class="G">yathā na ñāyate gati.</div> </td> </tr> </table> </div>
</div>
<div class="q" id="p_20Ap2_456"> <div class="divNumber">287.</div> <div class="p"> <table class="singleColumn"> <tr> <td> <div class="pN">456</div> <div class="G">Evaṁ sammā vimuttānaṁ,</div> </td> </tr> <tr> <td> <div class="G">kāmabandhoghatārinaṁ;</div> </td> </tr> <tr> <td> <div class="G">Paññāpetuṁ gati natthi,</div> </td> </tr> <tr> <td> <div class="G">pattānaṁ acalaṁ sukhaṁ.</div> </td> </tr> </table> </div>
</div>
<div class="q" id="p_20Ap2_457"> <div class="divNumber">288.</div> <div class="p"> <table class="singleColumn"> <tr> <td> <div class="pN">457</div> <div class="G">Attadīpā tato hotha,</div> </td> </tr> <tr> <td> <div class="G">satipaṭṭhānagocarā;</div> </td> </tr> <tr> <td> <div class="G">Bhāvetvā sattabojjhaṅge,</div> </td> </tr> <tr> <td> <div class="G">dukkhassantaṁ karissatha”.</div> </td> </tr> </table> </div>
</div>
<div class="q" id="p_20Ap2_458"> <div class="p">
<span class="pN">458</span>Itthaṁ sudaṁ mahāpajāpatigotamī imā gāthāyo abhāsitthāti. </div>
</div>
<div class="CENTER" id="p_20Ap2_459">
<span class="pN">459</span>Mahāpajāpatigotamītheriyāpadānaṁ sattamaṁ.</div>
</html>
